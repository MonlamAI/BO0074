
དུས་ཀྱི་བྱུང་བ་མདོར་བསྡུས་གསར་མ།
སི་ཐེ་ཝན∶ཧོ་ཁིང༌། ལེ་ན་ཏི.མེ་ལོ་ཏེ་རྣོ་ཡིས་བརྩམས།

ལེའུ་དང་པོ། འཇིག་རྟེན་ལ་བསམ་གཞིག་བྱེད་པ།

ང་ཚོ་ནི་ངོ་མཚར་བླ་ན་མེད་པའི་འཇིག་རྟེན་ཞིག་གི་ནང་དུ་འཚོ་སྡོད་བྱས་ཡོད། ཐུན་མིན་གྱི་
བསམ་བློ་ཞིག་ལ་བརྟེན་ན་ད་གཟོད་དེའི་ལོ་ཚོད་རིང་ཐུང་དང་། རྒྱ་ཆེ་ཆུང་། ཐོལ་འབར་དང་ཐ་
ན་དེའི་མཛེས་སྡུག་དེ་ཉིད་ཉམས་སུ་མྱོང་ཐུབ། ཡངས་ཤིང་རྒྱ་ཆེ་བའི་འཇིག་རྟེན་འདི་ཉིད་ཀྱི་ནང་
ནས། ང་ཚོ་ཡོད་སའི་གནས་འདི་ནི་བཤད་རིན་མི་ཆོག་པ་ལྟ་བུ་ཞིག་རེད། དེའི་ཕྱིར་ང་ཚོས་
འཇིག་རྟེན་ལ་རྒྱུས་ལོན་པར་བྱས་ཏེ། ང་ཚོ་རང་ཉིད་ཇི་ལྟ་བུའི་སྒོ་ནས་འཚོ་བར་བྱས་པ་ཤེས་
འདོད་པ་ཡིན། ལོ་བཅུ་ཕྲག་འགའ་ཞིག་གི་སྔོན་ནས་ཚན་རིག་པ་༼འགའ་ཞིག་གིས་པེར་ཐི་
རན•རུས་སི་Bertrand Russeli 1872-1970 ཡིན་པར་འདོད༽ཞིག་གིས་གནམ་དཔྱད་རིག་པའི་
སྐོར་གྱི་གཏམ་བཤད་ཅིག་བྱས། ཁོས་ས་ཡི་གོ་ལ་དེ་ཇི་ལྟ་བུའི་སྒོ་ནས་ཉི་མ་ལ་སྐོར་ནས་སྤྱི་འཁོར་
བྱེད་ཚུལ་དང་། ཉི་མས་ཇི་ལྟ་བུའི་སྒོ་ནས་བརྟན་སྐར་འབོར་ཆེན་གྱི་ཚོགས་པ་སྟེ་དགུ་ཚིགས་མ་
ལག་གི་ལྟེ་བ་ལ་སྐོར་ནས་སྤྱི་འཁོར་བྱེད་པའི་ཚུལ་རྣམས་བཤད་པར་བྱས། གཏམ་བཤད་ཀྱི་
མཇུག་ཏུ། ཁང་པའི་ནང་གི་རྒྱབ་གྲལ་དུ་བསྡད་ཡོད་པའི་རྒན་མོ་བོང་ཐུང་མ་ཞིག་ཡར་ལངས་ཏེ།
ཁྱོད་ཀྱིས་བཤད་པ་དེ་ནི་བརྫུན་གཏམ་འབའ་ཞིག་རེད། དངོས་གནས་བྱས་ན། འཇིག་རྟེན་འདི་
ནི་རུས་སྦལ་ཞིག་གི་རྒྱབ་ཀྱིས་བཏེགས་ནས་ཡོད་པའི་ངོས་ལེབ་མོ་ཞིག་ཡིན་ཞེས་བཤད། ཚན་
རིག་པ་དེས་ནི་ང་རྒྱལ་བའི་གད་མོ་ཞིག་བགད་པའི་རྗེས་སུ། འོ། རུས་སྦལ་དེ་གཞི་གང་ཞིག་གི་
ཐོག་ཏུ་ལང་ཡོད་དམ་ཞེས་དྲིས་པས། རྒན་མོས་གྲུང་མདོག་ཅན་གྱི་ཕོ་གསར་ཁྱོད། འདི་ནི་
མཐའ་ཐུག་པ་མེད་པའི་རུས་སྦལ་གྱིས་བཏེག་པའི་རུས་སྦལ་རེད་ཅེས་ཟེར།
མི་ཕལ་ཆེ་བས་ང་ཚོའི་འཇིག་རྟེན་འདི་ཐུག་མེད་ཀྱི་རུས་སྦལ་གྱིས་བཏེག་པར་འདོད་པ་ནི་
དངོས་གནས་སྙིང་པོ་མེད་པ་ཞིག་རེད་སྙམ་པར་བྱེད་མོད་ཀྱི། འོན་ཀྱང་ང་ཚོས་རྒྱུ་མཚན་གང་ཞིག་
གིས་རང་ཉིད་ཀྱིས་ཤེས་པ་དེ་གཞན་ལས་བཟང་བར་བཟུང་དགོས་སམ། གནས་སྐབས་སུ་ཁྱོད་
རང་གིས་ཤེས་པའི་དོན་ནམ། ཡང་ན་ཁྱོད་རང་གིས་ཤེས་ཡོད་པར་འདོད་པའི་བར་སྟོང་དང་
འབྲེལ་བའི་ཤེས་བྱ་དེ་ཡིད་ཡུལ་ནས་བརྗེད་པར་བྱོས་ལ། མགོ་བོ་ཡར་བཏེག་ཏེ་མཚན་གྱི་ནམ་
མཁའ་ལ་ལྟོས་དང་། ཁྱོད་ཀྱིས་འོད་ཐིག་དེ་དག་ལ་ཇི་ལྟ་བུའི་འགྲེལ་བཤད་ཅིག་བྱེད་རྒྱུ་ཡིན་
ནམ། མེ་འོད་འབར་བ་ཙམ་ཞིག་ཡིན་ནམ། དངོས་གནས་བསམ་པར་དཀའ་བ་ཞིག་རེད། དེའི་
རྒྱུ་མཚན་ཡང་འདི་ནི་ང་ཚོའི་རྒྱུན་གྱི་བསམ་ཡུལ་ལས་རིང་དུ་འདས་ཡོད་པའི་རྒྱུ་མཚན་གྱིས་རེད།
གལ་སྲིད་ཁྱོད་རང་གཏན་ཁེལ་བའི་དུས་ཀྱི་ནང་ནས་སྐར་མ་ལ་དཔྱད་ཞིབ་མཁན་ཞིག་ཡིན་ན།
སྔ་མོ་དང་དགོང་མོའི་དུས་གནམ་ས་འབྲེལ་མཚམས་ཀྱི་ཉེ་འཁོར་ནས་རྒྱུ་བའི་འཕྲོ་བའི་འོད་ཐིག་
དེ་དག་ཁྱོད་ཀྱིས་མཐོང་ཡོད་ཚོད་རེད། དེ་ནི་རྒྱུ་སྐར་ཞིག་རེད། དེ་ཡང་སྐར་མ་ལྷག་པ་ཟེར།
འོན་ཀྱང་དེ་དང་ང་ཚོ་རང་ཉིད་གནས་པའི་ས་ཡི་གོ་ལ་འདི་གཉིས་ནི་གཏན་ནས་མི་མཚུངས། སྐར་
མ་ལྷག་པའི་ཉིན་གཅིག་དེས་སྐར་མ་དེའི་ལོ་གཅིག་གི་གསུམ་ཆ་གཉིས་ཀྱི་དུས་ཚོད་བཟུང་འགྲོ་བ་
ཡིན། ཉི་མ་འཆར་བའི་སྐབས་སུ་སྐར་མ་ལྷག་པའི་ཕྱི་ངོས་ཀྱི་དྲོད་ཚད་དེ་སེ་དྲོད་བཞི་བརྒྱའི་ཐོག་
ཏུ་བསླེབ་འགྲོ་བ་དང་། མཚན་མོ་ལ་སེ་དྲོད་ཀླད་ཀོར་འོག་གི་ཉིས་བརྒྱའི་ཐོག་ཏུ་དམའ་འགྲོ་བ་
ཡིན། སྐར་མ་ལྷག་པ་དང་ང་ཚོའི་ས་ཡི་གོ་ལ་གཉིས་ལ་ཁྱད་པར་ཆེན་པོ་དེ་འདྲ་ཡོད་མོད་ཀྱི།
འོན་ཀྱང་དཔེ་མཚོན་གྱི་བརྟན་སྐར་ཞིག་དང་བསྡུར་ན་དེ་ཉིད་བསམ་གྱིས་མི་ཁྱབ་པའི་དོན་གང་
ཡང་མ་རེད། བརྟན་སྐར་དེ་ནི་སྐར་ཆ་རེ་ལ་པམ་དུང་ཕྱུར་བཅུ་ཐམ་པ་༼པམ་གཅིག་ཁེ་བཞི་བརྒྱ་
ལྔ་ཅུ་ཐམ་པ་ཡིན༽ཡོད་པའི་དངོས་པོ་སྦར་ཐུབ་པའི་ཆེས་ཆེ་བའི་མེ་ཐབ་ཅིག་ཡིན་ལ། དེའི་སྙིང་
པོའི་དྲོད་ཚད་དེ་སེ་དྲོད་སྟོང་ཕྲག་ཁ་ཤས་དང་ལྡན་པ་ཡིན་ནོ།།
བརྟན་སྐར་དང་རྒྱུ་སྐར་དེ་དག་མཐར་གཏུགས་ན་ང་ཚོ་དང་བར་ཐག་ཇི་ཙམ་ཡོད་དམ་ཞེ་ན།
འདི་ཡང་བསམ་པར་དཀའ་བའི་དོན་གཞན་ཞིག་རེད། གནའ་བོའི་རྒྱ་ནག་གི་མིས་རྡོ་ཡི་རྩིག་པ་
མཐོན་པོ་བརྩིགས་ནས་སྐར་མ་ལ་ཉེ་རུ་བཏང་སྟེ་དཔྱད་ཞིབ་བདེ་ཐབས་བྱེད། ཁོང་ཚོས་བརྟན་
སྐར་དང་རྒྱུ་སྐར་རྣམས་དང་ང་ཚོའི་བར་གྱི་དངོས་ཡོད་ཀྱི་བར་ཐག་དེ་དེ་ལས་ཀྱང་ཐུང་བའི་དོན་
ཞིག་ཡིན་པར་བསམ་པར་བྱེད་པ་ནི་སྨོས་མི་དགོས་པ་ཞིག་རེད། དེ་ཡང་རྒྱུན་གྱི་འཚོ་བའི་ནང་དུ་
ང་ཚོས་བར་སྟོང་གི་བར་ཐག་ཤིན་ཏུ་རིང་པོའི་དོན་དང་འབྲེལ་པ་བྱེད་པའི་ཉམས་མྱོང་མེད་པའི་
དབང་གིས་རེད། དེ་དག་ང་ཚོ་དང་རྒྱང་ཐག་རིང་ཆེས་པས། བར་ཐག་དེ་དག་འཇལ་བྱེད་ཀྱི་ཚད་
ཨིན་ཁྲུའམ་ཡང་ན་ཨིན་ལེ་ལྟ་བུ་ཞིག་ལ་བརྟེན་ནས་དེ་ལ་ཚད་འཇལ་བྱས་ན། སྙིང་པོ་གང་ཡང་
མེད་པ་རེད། དེའི་ཚབ་ཏུ་ང་ཚོས་འོད་ལོ་ཞེས་པ་དེ་ལ་བརྟེན་པ་ཡིན། དེ་ནི་འོད་དེ་ལོ་གཅིག་གི་
རིང་ལ་བགྲོད་ཐུབ་པའི་བར་ཐག་རིང་ཚད་ལ་ཟེར། འོད་ཆུན་ཞིག་སྐར་ཆ་གཅིག་གི་ཡུན་ལ་ཨིན་
ལེ་༡༨༦༠༠༠ཐམ་པ་བགྲོད་ཐུབ། ༼ ཨིན་ལེ་གཅིག་ནི་སྟོང་སྨི་༡.༦༠༩༣ཡིན༽དེ་ལྟ་ན། འོད་ལོ་
གཅིག་ནི་ཤིན་ཏུ་རིང་བའི་བར་ཐག་ཅིག་ཡིན། ང་ཚོའི་ཉི་མ་འདི་ལས་གཞན་ཆེས་ཉེ་བའི་བརྟན་
སྐར་དེ་ལ་ཁྱིམ་མཚེས་བརྟན་སྐར་ཟེར་༼ མི་རྟ་སྐར་ཁྱིམ་ཨེ་ཝ་ཡང་ཟེར༽དེ་ནི་ཕལ་ཆེར་འོད་ལོ་
བཞི་ཙམ་གྱི་ཕྱི་ལོག་ལ་ཡོད། དེ་ནི་ཐ་ན་དེང་དུས་སུ་འཆར་འགོད་བྱེད་བཞིན་པའི་མྱུར་བགྲོད་
འཇིག་རྟེན་འཕུར་གྲུ་ཞིག་ཡིན་པའི་དབང་དུ་བཏང་ན་ཡང་། ཕལ་ཆེར་མི་ལོ་ཁྲི་གཅིག་ཙམ་གྱི་
དུས་ཡུན་སྤྱད་ན་ད་གཟོད་བསླེབ་ཐུབ་ཙམ་གྱི་བར་ཐག་རིང་པོ་ཞིག་ཡིན་ནོ།།
གནའ་བོའི་མི་རྣམས་ཀྱིས་འཇིག་རྟེན་གྱི་ངོ་བོ་ལ་རྒྱུས་ལོན་ཐབས་བྱས་མོད། འོན་ཀྱང་ཁོང་
ཚོས་ནི་ང་ཚོས་ཤེས་པའི་གྲངས་རྩིས་དང་ཚན་རིག་དེ་འདྲ་བ་གོང་དུ་སྤེལ་ཐུབ་མེད། དེ་རིང་ང་ཚོ་
ལ་སྟོབས་ལྡན་གྱི་ལག་ཆ་དཔེར་ན། གྲངས་རྩིས་དང་ཚན་རིག་གི་ཐབས་ཚུལ་གྱི་ཤེས་ནུས་ལག་
ཆ་དང་། དེ་བཞིན་དུ་རྩིས་འཁོར་དང་རྒྱང་མཐོང་སོགས་ལག་རྩལ་གྱི་ལག་ཆ་དང་ལྡན། ཚན་
རིག་པས་ལག་ཆ་འདི་དག་ལ་བརྟེན་ནས་བར་སྟོང་གི་སྐོར་གྱི་ཤེས་བྱ་འབོར་ཆེན་ཞིག་ཕྱོགས་
བསྡུས་བྱས་ཡོད། འོན་ཀྱང་འཇིག་རྟེན་གྱི་སྐོར་ནས་ང་ཚོས་ཅི་ཞིག་ཤེས་པ་དང༌། མ་ཟད་ང་ཚོས་
ཇི་ལྟ་བུའི་སྒོ་ནས་ཤེས་དགོས་སམ་ཞེས་དང་། འཇིག་རྟེན་འདི་གང་ནས་འོང་བ་ཡིན་ནམ།
ཡང་གང་དུ་འགྲོའམ། འཇིག་རྟེན་ལ་ཐོག་མ་ཞིག་ཡོད་དམ། གལ་སྲིད་ཡོད་ན་དེའི་སྔོན་དུ་ཅི་
ཞིག་བྱུང་མྱོང་ངམ། དུས་ཚོད་ཀྱི་ངོ་བོ་དེ་གང་ཞིག་ཡིན་ནམ། དེ་ལ་མཐའ་ཡོད་དམ། འགྲོ་བ་
མིའི་རིགས་འདི་འདས་པ་ལ་ཕྱི་ལོག་བྱེད་དུ་རུང་ངམ་ཞེས་པ་རྣམས་ལ། དངོས་ཁམས་རིག་པའི་
ནང་གི་ཆེས་གསར་གོང་འཕེལ་དེ་དག་གིས། དྲི་བ་དེ་དག་གི་ནང་གི་ཟབ་ལ་དྲིས་ལན་མེད་པ་དེ་
དག་འགའ་ཞིག་གི་དྲིས་ལན་མཁོ་འདོན་ཐུབ་སྲིད་ལ། ལག་རྩལ་གསར་པ་དེ་དག་ནི་གོང་འཕེལ་
དེ་དག་མངོན་དུ་བྱེད་པའི་རྒྱུ་མཚན་གྱི་ཆ་ཤས་འགའ་ཞིག་ཡིན་སྲིད། ང་ཚོ་ལ་ལྟོས་ནས་བཤད་ན།
དྲིས་ལན་དེ་དག་ཉིན་ཞིག་ལ་ས་ཡི་གོ་ལ་འདིས་ཉི་མ་ལ་སྐོར་ནས་སྤྱི་འཁོར་བྱེད་པའི་དོན་དེ་དང་
མཚུངས་པའི་གསལ་ལ་མཐོང་སླ་བའི་དོན་ཞིག་ཏུ་འགྱུར་བའམ། ཡང་ན། ཐུག་པ་མེད་པའི་རུས་
སྦལ་དང་མཚུངས་པའི་བརྫུན་བཤད་ཅིག་ཏུ་འགྱུར་སྲིད་པ་རེད། དེའི་དོན་དེ་གང་ཞིག་ཡིན་པའི་
དབང་དུ་བཏང་ན་ཡང་དུས་ཚོད་ཁོ་ནས་ཐག་གཅོད་བྱེད་ཐུབ་པ་ཡིན་ནོ།།

ལེའུ་གཉིས་པ། འཇིག་རྟེན་ལྟ་བའི་རིམ་འཕེལ།

མ་མཐར་ཡང་ཁི་རི་སོ་ཐོ་ཝོར•ཁོ་ལོམ་པོ་Crstotbal Colombo ཡི་དུས་རབས་ཀྱི་བར་དུ།
མི་རྣམས་ཀྱིས་ཡོངས་ཁྱབ་ཏུ་ས་ཡི་གོ་ལ་འདི་ངོས་ལེབ་མོ་ཞིག་ཡིན་པར་འདོད་པ་ཡིན། ༼ཐ་ན་ད་
ལྟའི་བར་དུ་ཡང་དེ་ལྟར་འདོད་མཁན་གྱི་མི་ཡོད་པ་རེད༽ང་ཚོས་དེང་རབས་ཀྱི་གནམ་དཔྱད་རིག་
པ་འདི་འབྱུང་བའི་ཁུངས་དེ་གནའ་བོའི་གྷི་རི་སི་ཡི་བར་དུ་ཡར་འདེད་བྱེད་དུ་རུང་བ་ཡིན། གནའ་
བོའི་གྷ་རི་སི་ཡི་མཚན་ཉིད་རིག་པ་བ་ཨ་རིས་སི་ཐོས་དི་ཡིས་མཁའ་དཔྱད་ཅེས་པའི་རྩོམ་ཡིག་
སྤེལ་བ་རེད། དེའི་ནང་དུ་ཁོས་ས་ཡི་གོ་ལ་འདི་ནི་རིལ་པོ་ཞིག་ཡིན་གྱི་པང་ལེབ་གཅིག་དང་
མཚུངས་པའི་ངོས་ལེབ་མོ་ཅན་ཞིག་མ་ཡིན་པར་འདོད་པ་ལ་སྒྲུབ་བྱེད་བཀོད་ཡོད།
སྒྲུབ་བྱེད་གཅིག་ནི་ཟླ་འཛིན་ལ་བརྟེན་པ་རེད། ཨ་རིས་སི་ཐོས་དི་ཡིས་ཟླ་འཛིན་འབྱུང་བའི་
རྒྱུ་མཚན་ནི་ས་ཡི་གོ་ལ་འདི་ཉི་མ་དང་ཟླ་བའི་བར་དུ་འཁོར་སྐྱོད་བྱས་པ་ལས་འབྱུང་བ་རེད། དེའི་
སྐབས་སུ་ས་ཡི་གོ་ལའི་གྲིབ་མ་དེ་ཟླ་བའི་ཐོག་ཏུ་ཕོག་པའི་དབང་གིས་ཡིན་བསམ་པར་བྱེད།
ཁོས་ད་དུང་ཡང་ས་ཡི་གོ་ལའི་གྲིབ་མ་དེ་རྟག་པར་ཟླུམ་པོ་ཞིག་ཡིན། དེའི་ཕྱིར་ས་ཡི་གོ་ལ་འདི་
རིལ་པོ་ཞིག་ཡིན་གྱི། སྡེར་མ་ལྟ་བུའི་ལེབ་མོ་ཞིག་མིན་སྙམ་པ་རེད། གལ་སྲིད་ས་ཡི་གོ་ལ་འདི་
སྡེར་མ་ལྟ་བུའི་ཟླུམ་པོ་ལེབ་མོ་ཞིག་ཡིན་ན། ཉི་མ་དེ་ཟླུམ་པོ་དེ་འོག་གི་ལྟེ་བའི་དྲང་ཐད་དུ་ཡོད་
པའི་སྐབས་སུ་དེའི་གྲིབ་མ་དེ་ཟླུམ་པོར་ཡོད་པས་དེའི་སྐབས་ཁོ་ན་ལ་ཟླ་འཛིན་འབྱུང་དགོས་པར་
འགྱུར་བ་ཡིན་གྱི། དེ་ལས་གཞན་པའི་སྐབས་སུ་གྲིབ་མ་དེ་འཇོང་དབྱིབས་ཉིད་དུ་རིང་པོར་འགྱུར་
འགྲོ་དགོས་པ་ཡིན་ནོ།།༼འཇོང་དབྱིབས་ནི་ཟླུམ་པོ་ཅུང་ཟད་བསྟར་སོང་བའི་དབྱིབས་ལ་ཟེར༽
ས་ཡི་གོ་ལ་འདི་ཟླུམ་པོ་ཡིན་པའི་སྒྲུབ་བྱེད་གྷི་རི་སི་ཡི་མི་ལ་ད་དུང་གཞན་ཡང་ཡོད། གལ་ཏེ་
ས་ཡི་གོ་ལ་འདི་ལེབ་མོ་ཞིག་ཡིན་ན། གནམ་ས་འབྲེལ་མཚམས་ནས་འོང་བའི་མཚོ་གྲུ་དེ་མཐོང་
བའི་སྐབས་སུ། ཐོག་མར་ཁྱོད་ཀྱིས་དབྱིབས་ཀྱི་ཁྱད་པར་གང་ཡང་ངོས་མི་ཟིན་པའི་ཐིག་ལེ་ཞིག་
མཐོང་འོང་བ་དང་། དེ་ནས་ཇེ་ཉེ་ལ་འགྱུར་རིམ་བཞིན་དུ་གྲུ་དེའི་གྲུ་གཡོར་གྲུ་ལུས་སོགས་དེ་ལས་
གཞན་པའི་ཆ་ཤས་རྣམས་རིམ་བཞིན་ཇེ་གསལ་དུ་མཐོང་དགོས་པར་འགྱུར་ལ། འོན་ཀྱང་དངོས་
ཡོད་ཀྱི་གནས་ཚུལ་ལ་དེ་འདྲ་ཞིག་གཏན་ནས་མ་ཡིན་པར། གྲུ་ཞིག་གནམ་ས་འབྲེལ་མཚམས་
ནས་མཐོང་བ་ན། ཁྱོད་ཀྱིས་ཐོག་མར་མཐོང་བ་དེ་ནི་གྲུ་གཡོར་དེ་ཡིན། གྲུ་ལུས་དེ་ནི་དེའི་རྗེས་
སུ་ད་གཟོད་ཁྱོད་ཀྱི་མཐོང་ལམ་དུ་འཛུལ་འོང་བ་ཡིན། གྲུ་ཡི་ཐོག་ཏུ་མཐོན་པོར་བསླངས་ཡོད་
པའི་གྲུ་གཡོར་དེ་ཐོག་མར་གནམ་ས་འབྲེལ་མཚམས་ནས་ཐོན་འོང་བ་དེ་ཉིད་ས་ཡི་གོ་ལ་འདི་ཟླུམ་
པོ་ཞིག་ཡིན་པའི་སྒྲུབ་བྱེད་ཡིན་པར་འདོད་དོ།།
མཚན་གྱི་ནམ་མཁའ་འདི་ལ་ཡང་། གྷི་རི་སི་ཡི་མི་རྣམས་ཀྱིས་ཞིབ་དཔྱད་ཆེན་པོ་བྱས་ཡོད།
ཨ་རིས་སི་ཐོས་དི་ཡི་དུས་རབས་ལ་སླེབ་པ་ན་འོད་ཐིག་རྣམས་ཇི་ལྟ་བུའི་སྒོ་ནས་འཁོར་སྐྱོད་བྱེད་
པའི་ཚུལ་ཟིན་བྲིས་སུ་བྱས་པའི་མི་ལོ་བརྒྱ་ཕྲག་གི་ལོ་རྒྱུས་ཡོད་པ་རེད། མི་རྣམས་ཀྱིས་མཐོང་
བའི་སྐར་གཟུགས་ཁྲི་འབུམ་མང་པོ་ཐམས་ཅད་ཀྱང་ལྷན་ཅིག་ཏུ་གནམ་གུར་བརྒལ་ནས་བགྲོད་
འགྲོ་བ་ལྟ་བུ་ཞིག་མཐོང་འོང་བ་ཡིན་མོད། དེ་ལྟ་ན་ཡང་དེའི་ནང་གི་སྐར་མ་ལྔ་༼དེའི་ནང་དུ་ཟླ་བ
བགྲང་མེད༽ནི་དེ་དག་ལས་བགྲོད་ཚུལ་གཞན་ཞིག་ཡིན་པར་ཡིད་ལ་འཁོར། དེ་དག་སྐབས་
འགའ་ཞིག་ལ་ཤར་ནས་ནུབ་ལ་རྒྱུ་བའི་སྒྲིག་སྲོལ་གྱི་རྒྱུ་ལམ་ལས་བྲལ་ཏེ་ཕྱི་འགྲོས་བྱེད་པ་དང་།
དེ་ནས་ཡང་སྔར་གྱི་ལམ་དེ་བརྒྱུད་ནས་འཁོར་འགྲོས་བྱེད་པ་ཡིན། འོད་ཐིག་དེ་དག་ལ་རྒྱུ་སྐར་
ཟེར་བ་དང་། གྷི་རི་སི་ཡི་སྐད་ཀྱི་དབང་དུ་བྱས་ན་དལ་འགྲོས་མཁན་ཟེར། གྷི་རི་སི་ཡི་མིས་རྒྱུ་
སྐར་ལྔ་ཁོ་ན་མཐོང་ཐུབ་པའི་རྒྱུ་མཚན་ནི། ལྔ་པོ་དེ་ཁོ་ན་ཤ་ཡི་མིག་གིས་མཐོང་ཐུབ་པའི་དབང་
གིས་ཡིན་ལ། དེ་དག་རྣམས་ཀྱང་སྐར་མ་ལྷག་པ་དང་། སྐར་མ་པ་སངས་དང་། སྐར་མ་མིག་
དམར་དང་། སྐར་མ་ཕུར་བུ་དང་། སྐར་མ་སྤེན་པ་རྣམས་ཡིན་ནོ། །ད་ལྟ་ང་ཚོས་རྒྱུ་སྐར་དེ་དག་
གིས་ཅིའི་ཕྱིར་དུ་དེ་འདྲའི་རྒྱུན་ལྡན་མིན་པའི་རྒྱུ་ལམ་ནས་ནམ་མཁའ་བརྒལ་བར་བྱེད་པའི་དོན་དེ་
ཤེས་ཟིན་པ་རེད། བརྟན་སྐར་རྣམས་ང་ཚོའི་ཉི་མའི་ཁྱིམ་རྒྱུད་དང་བསྡུར་ན་ཕལ་ཆེར་གཡོ་བ་མེད་
པ་ལྟ་བུ་དང༌། རྒྱུ་སྐར་རྣམས་ཀྱིས་ཉི་མ་ལ་བསྐོར་ནས་སྤྱི་འཁོར་བྱེད་པ་ཡིན་མོད། དེ་དག་གི་
མཚན་གནམ་གྱི་འཁོར་སྐྱོད་བྱེད་པའི་རྒྱུ་ལམ་དེ་ཤིན་ཏུ་རྒྱང་རིང་གི་བརྟན་སྐར་རྣམས་ལས་རྙོག་
འཛིང་ཆེ་བ་ཡིན་ནོ།།
ཨ་རིས་སི་ཐོས་དི་ཡིས་ས་ཡི་གོ་ལ་དེ་མི་གཡོ་བ་དང་། ཉི་མ་དང་ཟླ་བ་དང་རྒྱུ་སྐར་རྣམས་དང་
དེ་བཞིན་དུ་བརྟན་སྐར་རྣམས་ཀྱིས་རྒྱུ་ལམ་ཟླུམ་པོ་ལས་ས་ཡི་གོ་ལ་ལ་བསྐོར་ནས་འཁོར་སྐྱོད་
བྱེད་པ་ཡིན་པར་འདོད། ཁོ་ལ་འདོད་ཚུལ་དེ་འདྲ་བ་ཡོད་པ་ཡང་། ཁོས་ཤིན་ཏུ་མི་གསལ་བའི་རྒྱུ་
མཚན་འགའ་ཞིག་གིས་ས་ཡི་གོ་ལ་དེ་ཉིད་འཇིག་རྟེན་གྱི་ལྟེ་བ་ཡིན་ཞིང་། རྒྱུ་ལམ་ཟླུམ་པོ་ནས་
འཁོར་སྐྱོད་བྱེད་པ་དེ་ཉིད་ཁོ་ན་ཆེས་མཛེས་སྡུག་དང་ལྡན་པ་ཡིན་བསམ་པ་རེད། ཕྱི་ལོ་དུས་
རབས་གཉིས་པའི་ནང་ནས། གྷི་རི་སི་ཡི་མི་གཞན་ཞིག་སྟེ་ཐོ་ལེ་མེན་གྱིས་དེ་འདྲའི་འདོད་ཚུལ་དེ་
ཡོངས་སུ་རྫོགས་པའི་མཁའ་དབྱིངས་དཔེ་རྣམ་ཞིག་ཏུ་བསྒྱུར་སོང་བ་རེད། ཐོ་ལེ་མེན་ནི་ཁོ་རང་
གི་ཞིབ་འཇུག་དེ་ལ་མོས་པ་ཤིན་ཏུ་ཆེ། དེ་ཡང་ཁོས་ང་རང་གིས་སྣང་བ་སྐྱིད་མོ་ཞིག་གི་ངང་ནས་
ཤིན་ཏུ་སྟུག་པའི་བརྟན་སྐར་གྱི་ཚོགས་ཀྱིས་རྒྱུ་ལམ་ཟླུམ་པོ་ལ་བརྒྱུད་ནས་འགུལ་སྐྱོད་བྱེད་པ་ལ་
ལྟ་བ་ན། ང་ནི་རྐང་ཟུང་གནམ་ལ་བཏེགས་ཏེ་མཁའ་གུར་གྱི་དབྱིངས་ནས་འཕུར་སྐྱོད་བྱེད་པ་དང་
ཀུན་ནས་མཚུངས་ཞེས་བྲིས་ཡོད།
ཐོ་ལེ་མེན་དཔེ་རྣམ་གྱི་ནང་དུ། འཁྱིལ་འཁོར་བྱེད་པའི་རིལ་གཟུགས་ངོས་ཐུམ་བརྒྱད་ཐམ་
པས་ས་ཡི་གོ་ལ་ལ་སྐོར་བཞིན་ཡོད། རིལ་གཟུགས་ངོས་ཐུམ་རེ་རེ་བཞིན་སྔ་མ་ལས་ཕྱི་མ་ཆེ་ལ།
འདི་ནི་ཨུ་རུ་སུ་ཡི་རས་གསོབ་དང་ཅུང་ཟད་མཚུངས་པ་ཡིན། ས་ཡི་གོ་ལ་ནི་རིལ་གཟུགས་ངོས
ཐུམ་དེ་དག་གི་ལྟེ་བ་ལ་ཡོད་ལ། ངོས་ཐུམ་ཆེས་ཕྱི་མ་དེའི་ཕྱི་རོལ་དུ་ཅི་ཞིག་ཡོད་པའི་དོན་དེ་ནི་
གསལ་པོ་ཞིག་གཏན་ནས་བཤད་མྱོང་མེད། འོན་ཀྱང་དེ་ནི་འགྲོ་བ་མིའི་རིགས་ཀྱིས་ཚད་ལེན་
བྱེད་ཐུབ་པའི་འཇིག་རྟེན་ཆ་ཤས་ཤིག་ཏུ་གཏན་ནས་ཁས་ལེན་མི་བྱེད་པ་ཡིན་ངེས་རེད། དེས་ན་
འཇིག་རྟེན་ལ་ལྟོས་ནས་བཤད་ན། ངོས་ཐུམ་ཆེས་ཕྱི་མ་དེ་ནི་འཇིག་རྟེན་གྱི་མཐའམ་ཡང་ན་
གནས་སའི་སྣོད་ལྟ་བུ་ཞིག་ཡིན། དེའི་ཐོག་གི་བརྟན་སྐར་རྣམས་ཀྱིས་རིལ་གཟུགས་ཀྱི་ངོས་དེ་
ལས་གཏན་ཁེལ་བའི་གོ་ས་རེ་བཟུང་ཡོད། དེའི་ཕྱིར་དེ་ཉིད་འཁོར་སྐྱོད་བྱེད་པ་ན་བརྟན་སྐར་
རྣམས་ཀྱི་ཕན་ཚུན་ལྟོས་པའི་གོ་ས་དེ་མི་འགྱུར་བ་ཡིན། དེ་དག་ཐམས་ཅད་ཀྱང་རིལ་པོའི་ཆ་ཤས་
ཅན་ཞིག་ཏུ་གྱུར་ཏེ་ལྷན་ཅིག་ཏུ་འཁོར་སྐྱོད་བྱེད་པའི་སྒོ་ནས་མཁའ་གུར་བརྒལ་བར་བྱེད། དེ་ནི་
ང་ཚོས་མཐོང་བ་ཇི་ལྟ་བ་བཞིན་དུ་ཡིན། ནང་གི་ར་འཁོར་རྣམས་ནི་རྒྱུ་སྐར་རེ་དང་འགྲོགས་ཡོད།
དེ་དག་ནི་བརྟན་སྐར་རྣམས་དང་མཚུངས་པར་རང་རང་གི་རྒྱུ་ལམ་གདུབ་འཁོར་གྱི་ཐོག་ཏུ་བརྟན་
པོར་གནས་ཡོད་པ་ལྟ་བུ་མ་ཡིན་པར། རང་རང་གི་རྒྱུ་ལམ་གདུབ་འཁོར་ཆུང་བ་དེ་དག་རྒྱུད་ནས་
འཁོར་སྐྱོད་བྱེད་འགྲོ་བ་ཡིན། གདུབ་འཁོར་ཆུང་ངུ་དེ་དག་ལ་རྩ་བའི་འཁོར་ལོ་ཡང་ཟེར། རིལ་
ངོས་དེ་འཁོར་སྐྱོད་བྱེད་པ་ན་རྒྱུ་སྐར་རང་ཉིད་ཀྱང་གདུབ་འཁོར་དེ་དག་གི་ཐོག་ནས་འཁོར་སྐྱོད་
བྱེད་པ་ཡིན། དེའི་ཕྱིར་ས་ཡི་གོ་ལ་ལ་ལྟོས་ན། དེ་དག་གི་རྒྱུ་ལམ་དེ་རྙོག་འཛིང་ཆེ་བ་ལྟ་བུར་
མངོན་འོང་བ་ཡིན་ནོ། །ཐོ་ལེ་མེན་གྱིས་དེ་འདྲའི་ཚུལ་གྱིས་ཚད་ལེན་བྱེད་ཐུབ་པའི་རྒྱུ་སྐར་གྱི་རྒྱུ་
ལམ་དེ་ནི་མཁའ་གུར་བརྒལ་བའི་ཤིན་ཏུ་སླ་བའི་གདུབ་འཁོར་དེ་ལས་རྙོག་འཛིང་ཤིན་ཏུ་ཆེ་བ་དེ་
ལ་འགྲེལ་བཤད་བྱེད་པ་ཡིན་ནོ།།
ཐོ་ལེ་མེན་དཔེ་རྣམ་གྱིས་མཁའ་གཟུགས་སམ་སྐར་གཟུགས་དེ་དག་གི་མཁའ་དབྱིངས་ཀྱི་གོ་
ས་དེ་སྔོན་དཔག་བྱེད་པ་ལ་གནད་ལ་ཤིན་ཏུ་ཐིག་པའི་མ་ལག་གཅིག་མཁོ་འདོན་བྱས་པ་རེད།
འོན་ཀྱང་དེ་དག་གི་གོ་ས་དེ་མ་འཁྲུལ་བའི་སྒོ་ནས་སྔོན་དཔག་བྱེད་ཐུབ་པའི་ཆེད་དུ། ཐོ་ལེ་མེན་
གྱིས་ཟླ་བ་དེ་འདི་འདྲའི་རྒྱུ་ལམ་ཞིག་བརྒྱུད་དེ་བགྲོད་པར་བྱེད་པ་མི་འདོད་ཐབས་མེད་དུ་གྱུར།
རྒྱུ་ལམ་དེའི་ཐོག་ནས་ཟླ་བ་དང་ས་ཡི་གོ་ལའི་བར་གྱི་བར་ཐག་དེ་སྐབས་འགའ་ཞིག་ལ་དུས་དེ་
ལས་གཞན་པའི་སྐབས་ཀྱི་ཕྱེད་ཙམ་ཡིན། དེ་ཉིད་ཀྱིས་ཟླ་བ་འདི་ཉིད་སྐབས་འགའ་ཞིག་ཏུ་ནི་
བལྟས་ནས་དུས་དེ་ལ་གཞན་པའི་སྐབས་ལས་ལྡབ་གཉིས་ཀྱིས་ཆེ་བ་ལྟ་བུར་མངོན་འོང་བར་
མཚོན་པ་ཡིན། ཐོ་ལེ་མེན་གྱིས་ཀྱང་སྐྱོན་ཕྲན་བུ་དེ་ཡོད་པར་ཁས་ལེན་བྱེད་པ་རེད། འོན་ཀྱང་དེ་
ལྟ་མོད་ཀྱི། ཡོངས་ཁྱབ་ཀྱིས་ཁས་ལེན་བྱས་པ་དང་། ཁོས་བརྟན་སྐར་གྱི་རྒྱུ་ལམ་ཕྱི་མའི་ཕྱི་ལོག་
དེ་ཉིད་ཞིང་ཁམས་དང་དམྱལ་ཁམས་ཀྱི་གོ་ས་ཆེན་པོ་ཞིག་བཞག་ཡོད་པའི་ལེགས་ཆ་དེ་ཉིད་ཀྱིས།
གནམ་བདག་ཆོས་ཚོགས་ཀྱིས་ཀྱང་དེ་ཉིད་དམ་པའི་གསུང་རབས་དང་མཐུན་པའི་པར་རིས་ཤིག་
ཡིན་པར་ཁས་ལེན་བྱས།
དེ་ལྟ་ན་ཡང་། ༡༥༡༤ལོར། ཕོ་ལན་གྱི་ཆོས་འཆད་མཁན་ནེ་ཁ་ལ་སེ•ཁོ་ཕེ་ནེ་ཡིས་དཔེ་རྣམ་
གཞན་ཞིག་བསྟན་པར་བྱས། ༼དང་པོའི་སྐབས་སུ་ཆོས་ཚོགས་ཀྱིས་ལྟ་ལོག་མཁན་ཞིག་ཡིན་
པའི་རྒོལ་གཏམ་གཏང་བར་འཇིགས་ཏེ། ཁོ་རང་གི་དཔེ་རྣམ་དེ་རང་མིང་སྦས་ནས་བསྒྲགས་པར་
བྱས༽ཁོ་ཕེ་ནེ་ལ་སྐར་གཟུགས་ཐམས་ཅད་ཀྱིས་ས་ཡི་གོ་ལ་ལ་བསྐོར་ནས་སྤྱི་འཁོར་བྱེད་པ་མ་
ཡིན་པར་འདོད་པའི་གསར་རྗེའི་རང་བཞིན་གྱི་འདོད་ཚུལ་དང་ཡང་ལྡན། དངོས་གནས་བྱས་ན་
ཁོའི་འདོད་ཚུལ་ནི། ཉི་མ་དེ་མི་གཡོ་བའི་སྒོ་ནས་ཉི་མའི་ཁྱིམ་རྒྱུད་ཀྱི་ལྟེ་བ་ལ་གནས་པ་དང་། ས་
ཡི་གོ་ལ་དང་རྒྱུ་སྐར་རྣམས་ཀྱིས་ཉི་མ་ལ་སྐོར་ནས་སྐོར་ལམ་ཟླུམ་པོ་ནས་འགུལ་སྐྱོད་བྱེད་པར་
འདོད་པ་ཡིན། ཐོ་ལེ་མེན་གྱི་དཔེ་རྣམ་དང་མཚུངས་པར་ཁོ་ཕེ་ནེ་ཡི་དཔེ་རྣམ་དེས་གནམ་དཔྱད་ཀྱི་
སྣང་ཚུལ་ལ་ཕལ་ཆེར་འགྲེལ་བཤད་བྱེད་ཐུབ་མོད། འོན་ཀྱང་དེ་ནི་ཚད་ལེན་དང་དེ་ཙམ་མི་
འགྲིག་པ་ཡིན། ཁོའི་དེ་ཐོ་ལེ་མེན་དཔེ་རྣམ་ལས་སླ་ཆེ་བ་ཡིན་པའི་དབང་གིས། མི་རྣམས་ཀྱིས་
དེ་ནི་དང་ལེན་བྱེད་སླ་བར་ཡོད་འོས་པ་ཡིན་མོད། དེ་ལྟ་ན་ཡང་འདོད་ཚུལ་དེ་ནི་ལོ་ངོ་བརྒྱ་ཕྲག་
སོང་བའི་རྗེས་སུ་ད་གཟོད་དང་ལེན་བྱས། དེའི་རྗེས་སུ་འཇར་མན་གྱི་གནམ་རིག་པ་ཇོང་ནེ་སེ“གེ་
ཕེ་ལེར་དང་ཨི་ཐ་ལི་ཡི་གནམ་རིག་པ་ག་ལེ་ལོ•ག་ལེ་ལེ་བྱུང་ནས་ཡོངས་བསྒྲགས་ཀྱི་སྒོ་ནས་ཁོ་ཕེ་
ནེ་ཡི་རིག་གཞུང་དེ་ལ་རྒྱབ་སྐྱོར་བྱས་པ་ཡིན་ནོ།།
༡༦༠༩ལོར། ག་ལེ་ལོ་ཡིས་གསར་གཏོད་བྱས་མ་ཐག་པའི་རྒྱང་མཐོང་ལ་བརྟེན་ནས་མཚན་
གནམ་ལ་ཚད་ལེན་བྱེད་པ་རེད། ག་ལེ་ལོ་ཡིས་སྐར་མ་ཕུར་བུ་ལ་ཚད་ལེན་བྱེད་པའི་སྐབས་སུ།
སྲུང་སྐར་ཆུང་ངུ་འགའ་ཞིག་གིས་དེ་ལ་སྐོར་ནས་སྤྱི་འཁོར་བྱེད་པར་མཐོང་། དེས་ནི་དོན་ལ་ནི་ཨ་
རིས་སི་ཐོས་དི་དང་ཐོ་ལེ་མེན་གྱིས་བཤད་པ་བཞིན་དུ་ཐམས་ཅད་ཀྱིས་ས་ཡི་གོ་ལ་ལ་སྐོར་ནས་སྤྱི་
འཁོར་བྱེད་པ་ཞིག་མ་ཡིན་པར་མཚོན་པ་ཡིན། དེ་དང་དུས་མཉམ་དུ་ཁོ་ཕེ་ནེ་ཡིས་ག་ལེ་ལོ་ཡི་
དཔེ་རྣམ་དེ་ལ་བཟོ་བཅོས་བྱས་ཏེ། རྒྱུ་སྐར་རྣམས་ནི་འཇོང་དབྱིབས་རྒྱུ་ལམ་ནས་བགྲོད་པ་ཡིན་
གྱི་རྒྱུ་ལམ་ཟླུམ་ཀོར་ནས་འཁོར་སྐྱོད་བྱེད་པ་མ་ཡིན་པར་བསྟན། སྒྱུར་བཟོ་འདི་ཉིད་ཀྱི་དབང་
གིས་རིག་གཞུང་གི་སྔོན་དཔག་དེ་ཉིད་ཚད་ལེན་དང་འགྲིག་པར་གྱུར། གསར་མཐོང་དེ་དག་གིས་
ཐོ་ལེ་མེན་གྱི་དཔེ་རྣམ་དེ་ལྔ་བའི་ལམ་དུ་སོང་བར་ཁྱབ་བསྒྲགས་བྱས་པ་རེད།
འཇོང་དབྱིབས་རྒྱུ་ལམ་གྱིས་ཁོ་ཕེ་ནེ་ཡི་དཔེ་རྣམ་གྱི་སྐྱོན་དེ་ཟིལ་གྱིས་མནན་ཐུབ་ཡོད་མོད།
གེ་ཕུ་ལེར་ལ་ལྟོས་ནས་བཤད་ན། གནས་སྐབས་འཕྲོད་ཐབས་ཀྱི་ཆ་བཞག་ཙམ་ཞིག་ཡིན། དེའི་
རྒྱུ་མཚན་ཡང་གེ་ཕུ་ལེར་གྱི་རང་བྱུང་དང་འབྲེལ་བའི་ལྟ་བ་དེ་ནི་ཚད་ལེན་ལ་བརྟེན་ནས་བྱུང་བ་
ཞིག་མ་ཡིན་པར། སྐྱེས་བུ་སྔོན་མ་ལ་བརྟེན་ནས་བྱུང་བ་ཡིན། དེ་ཡང་དཔེར་ན་ཨ་རིས་སི་ཐོས་
དི་དང་མཚུངས་པ་ཡིན། གེ་ཕུ་ལེར་ཡིས་བབ་བརླིང་གི་སྒོ་ནས་འཇོང་དབྱིབས་དེས་ནི་ཟླུམ་
དབྱིབས་ཀྱི་མཛེས་སྡུག་གི་དོ་ཟླ་མི་འོང་བསམ་པ་རེད། ཁོས་ནི་རྒྱུ་སྐར་རྣམས་དེ་འདྲའི་མི་མཛེས་
པའི་རྒྱུ་ལམ་ནས་འཁོར་སྐྱོད་བྱེད་པར་འདོད་པའི་བསམ་བློ་དེ་ནི་མི་མཛེས་པ་ཞིག་ཡིན་པས།
མཐར་ཐུག་གི་གནས་ལུགས་ཤིག་ཡིན་མི་སྲིད་པ་རེད་སྙམ་པར་བྱེད། ད་དུང་ཡང་གེ་ཕུ་ལེར་ཡིད་
མི་བདེ་བར་བྱེད་པའི་དོན་གཞན་ཞིག་ཡོད། ཁོ་རང་གིས་ནི་ཁབ་ལེན་གྱི་ཤུགས་ཀྱི་དབང་གིས་ཉི་
མ་ལ་བསྐོར་ནས་སྤྱི་འཁོར་བྱེད་པར་འདོད་པ་ཡིན་ན། འཇོང་དབྱིབས་རྒྱུ་ལམ་དེ་ཁོ་རང་གི་
བསམ་བློ་དང་འགྲིག་ཐབས་མེད་པ་རེད། ཁོ་རང་གིས་འདོད་པའི་རྒྱུ་སྐར་གྱི་རྒྱུ་ལམ་དེ་ཁབ་ལེན་
ཤུགས་ཀྱི་དབང་གིས་ཡིན་པར་འདོད་པ་དེ་ནོར་འཁྲུལ་ཞིག་ཡིན་མོད་དེ་ལྟ་ན་ཡང་། ང་ཚོས་རྒྱུ་
སྐར་རྣམས་འཁོར་སྐྱོད་བྱེད་པ་ལ་ཤུགས་ཤིག་ཡོད་དགོས་པ་ངོས་ཟིན་ཐུབ་པ་དེ་ནི་ཁོ་རང་གི་བྱས་
རྗེས་ཡིན་པར་འཇོག་འོས་པ་རེད། ༡༦༨༧ལོར་ཨེ་ས་ཁི་ནེ་ཐོན་གྱིས་ཁོ་རང་གི་རྩོམ་ཆོས་རང་བྱུང་
མཚན་ཉིད་རིག་པའི་གྲངས་རྩིས་ཀྱི་རྩ་རིགས་ཞེས་པའི་དངོས་ཁམས་རིག་པའི་ལོ་རྒྱུས་ཀྱི་ནང་
ནས་ཆེས་གཙོ་ཆེ་བ་ཞིག་ཡིན་སྲིད་པའི་རྩོམ་ཆོས་དེ་པར་སྐྲུན་འགྲེམ་སྤེལ་བྱས་པའི་རྗེས་སུ། ད་
གཟོད་རྒྱུ་སྐར་རྣམས་ཀྱིས་ཉི་མ་ལ་བསྐོར་ནས་རྒྱུ་བའི་རྒྱུ་རྐྱེན་དེ་ལ་འགྲེལ་བཤད་བྱེད་ཐུབ་པར་
གྱུར། དེ་ལྟ་ན་ཡང་དེ་ནི་ཤིན་ཏུ་ཕྱི་བའི་དུས་ཤིག་ཡིན་ནོ།།
ནེ་ཐོན་གྱིས་རང་བྱུང་མཚན་ཉིད་རིག་པའི་གྲངས་རྩིས་ཀྱི་རྩ་རིགས་ཞེས་པའི་ནང་དུ་གཏན་
སྲོལ་ཞིག་བསྟན་ཡོད་ལ། གཏན་སྲོལ་དེ་ཉིད་ཀྱིས་མི་གཡོ་བའི་དངོས་པོ་ཞིག་ལ་ཕྱི་རོལ་གྱི་
ཤུགས་ཤིག་དང་མ་འཕྲད་ཀྱི་བར་དུ། དངོས་པོ་དེ་ནི་རང་བྱུང་གི་སྒོ་ནས་མི་གཡོ་བར་གནས་པར་
གསལ་བཤད་བྱས་ཡོད་ལ། ད་དུང་ཡང་ཤུགས་ཀྱི་ནུས་སྣང་གིས་ཇི་ལྟ་བུའི་སྒོ་ནས་དངོས་པོ་
འགུལ་སྐྱོད་བྱེད་དུ་བཅུག་པའམ་ཡང་ན་དངོས་པོའི་འགུལ་སྐྱོད་དེ་གཞན་དུ་བསྒྱུར་འགྲོ་བའི་ཚུལ་
དེ་ཡང་གསལ་བཤད་བྱས་ཡོད། དེ་ལྟ་ན། ཅིའི་ཕྱིར་དུ་རྒྱུ་སྐར་རྣམས་འཇོང་དབྱིབས་རྒྱུ་ལམ་
བརྟེན་ནས་ཉི་མ་ལ་བསྐོར་ནས་འཁོར་སྐྱོད་བྱེད་པ་ཡིན་ནམ་ཞེ་ན། ནེ་ཐོན་གྱིས་དེའི་ལན་དུ། དེ་
ནི་ཤུགས་ཁྱད་པར་བ་ཞིག་གི་དབང་གིས་བྱས་པ་ཡིན་ལ། མ་ཟད་འདི་དང་ས་ཡི་གོ་ལའི་ཐོག་གི་
དངོས་པོ་གང་ཞིག་ཡིན་ན་ཡང་རང་ཉིད་ཀྱི་རྟེན་ཞིག་མེད་ན་སར་ལྷུང་བར་བྱེད་པའི་ཤུགས་དེ་
གཉིས་མཚུངས་པ་ཡིན་ནོ་ཞེས་ཟེར་རོ། །ཁོས་དེ་ལ་འཐེན་ཤུགས་ཞེས་པའི་མིང་འདོགས་པར་
བྱེད་པ་ཡིན། ༼ནེ་ཐོན་མ་བྱུང་བའི་སྔོན་དུ་ཤུགས་དེ་ལ་ལྗིད་དང་ལྕིད་ཞེས་པའི་དོན་ཙམ་ཞིག་ཏུ་
འདོད་པ་ཡིན་གྱི་དེ་ལས་གཞན་པའི་གོ་བ་ཞིག་མེད་པ་ཡིན༽ཁོས་ད་དུང་ཡང་གྲངས་རྩིས་ཤིག་
གསར་གཏོད་བྱས་ཡོད། གྲངས་རྩིས་དེ་ཉིད་ཀྱིས་འཐེན་ཤུགས་དེ་དང་འཐེན་བྱའི་དངོས་པོའི་
ཚུར་སྣང་དེ་གཏན་ལ་འབེབས་ཐུབ་པ་དང་། མ་ཟད་མཉམ་བྱ་རྩིས་ཕྲེང་དེ་དགྲོལ་བར་བྱས།
ཁོས་ཚུལ་དེ་ཉིད་ཀྱིས་ཉི་མའི་འཐེན་ཤུགས་ཀྱི་དབང་གིས་ས་ཡི་གོ་ལ་དང་དེ་ལས་གཞན་པའི་རྒྱུ་
སྐར་རྣམས་འཇོང་དབྱིབས་རྒྱུ་ལམ་ཞིག་ནས་འཁོར་སྐྱོད་བྱེད་པ་ཡིན་འོས་པར་ར་སྤྲོད་བྱས། དེ་ནི་
གེ་ཕུ་ལེར་གྱིས་སྔོན་དཔག་དེ་འདྲ་བ་ཞིག་ཡིན། ནེ་ཐོན་གྱིས་ཁོའི་གཏན་སྲོལ་དེ་ནི་འཇིག་རྟེན་
འདི་ཉིད་ཀྱི་ཐོག་གི་དངོས་པོ་དཔེར་ན་མར་ལྷུང་བཞིན་པའི་ཀུ་ཤུ་ནས་བརྟན་སྐར་དང་རྒྱུ་སྐར་ཀུན་
ལ་སྦྱར་དུ་རུང་བར་བསྒྲགས། འདི་ནི་འགྲོ་བ་མིའི་རིགས་ཀྱི་ལོ་རྒྱུས་ཀྱི་ཐོག་གི་ཐེངས་དང་པོར་
གཏན་སྲོལ་གཅིག་ལ་བརྟེན་ནས་རྒྱུ་སྐར་དང་སའི་གོ་ལའི་ཐོག་གི་འཁོར་སྐྱོད་ཐམས་ཅད་ལ་
འགྲེལ་བཤད་བྱས་པ་དང་། དེས་ནི་དེང་རབས་ཀྱི་དངོས་ཁམས་རིག་པ་དང་། དེང་རབས་ཀྱི་
གནམ་དཔྱད་རིག་པའི་སྒོ་འཕར་གསར་དུ་ཕྱེས་པ་ཡིན་ནོ།།
ཐོ་ལེ་མེན་གྱི་རིལ་གཟུགས་ལྟ་བ་དེ་འདོར་ཟིན་ན། ད་ནི་འཇིག་རྟེན་ལ་རང་བྱུང་གི་མཐའ་སྟེ་
ངོས་ཐུམ་ཆེས་ཕྱི་མ་ཡོད་པར་འཛིན་པའི་རྒྱུ་མཚན་གང་ཡང་མེད། མ་ཟད། ས་ཡི་གོ་ལ་ནི་རང་གི་
འཁོར་མདའ་ལ་བརྟེན་ནས་རང་འཁོར་བྱེད་པའི་རྒྱུ་མཚན་གྱིས། བརྟན་སྐར་རྣམས་གནམ་གུར་
བརྒལ་ནས་བགྲོད་འགྲོ་བ་ལྟ་བུ་ཞིག་མངོན་འོང་བ་ཡིན། དེ་ལས་གཞན་བརྟན་སྐར་རྣམས་ནི་མི་
གཡོ་བར་གནས་པ་ཡིན། དེ་ལྟ་ན་བརྟན་སྐར་རྣམས་ནི་ང་ཚོའི་ཉི་མ་དང་མཚུངས་པ་ཡིན། འོན་
ཀྱང་དེ་ནི་ཆེས་ཤིན་ཏུ་རྒྱང་རིང་པོ་ན་ཡོད་པའི་དངོས་པོ་ཞིག་ཡིན་པ་དེ་ཡང་། ལུགས་མཐུན་རང་
འགྲུབ་ཀྱི་དོན་ཞིག་ཡིན་དུ་རུང་བ་རེད། དེས་ན་འགྲོ་བ་མིའི་རིགས་འདིས་ས་ཡི་གོ་ལ་འདི་འཇིག་
རྟེན་གྱི་ལྟེ་བ་ཡིན་པའི་བསམ་བློ་དེ་འདོར་བར་བྱས་ཡོད་ལ། མ་ཟད། ང་ཚོའི་ཉི་མ་དང་ཉི་མའི་
ཁྱིམ་རྒྱུད་འདི་ཉིད་འཇིག་རྟེན་འདི་ཉིད་ཀྱི་ནང་གི་ཆེས་ཐུན་མིན་ཞིག་ཡིན་པར་འདོད་པའི་བསམ་
བློ་དེ་ཡང་འདོར་བར་བྱས་པ་རེད། འདི་འདྲའི་འཇིག་རྟེན་ལྟ་བའི་འགྱུར་བ་དེས་ནི་འགྲོ་བ་མིའི་
རིགས་ཀྱི་བསམ་བློ་ཟབ་འགྱུར་དུ་སོང་བར་མཚོན་པ་ཡིན་ལ། འདི་ཉིད་ཀྱིས་ང་ཚོའི་དེང་རབས་
ཚན་རིག་གི་འཇིག་རྟེན་ངོས་འཛིན་གྱི་འགོ་གསར་པ་ཞིག་རྩོམ་པར་མཚོན་པ་ཡིན་ནོ།།

ལེའུ་གསུམ་པ།
ཚན་རིག་རིག་གཞུང་གི་ངོ་བོ།

འཇིག་རྟེན་གྱི་ངོ་བོ་དང་། མ་ཟད་དཔེར་ན་འཇིག་རྟེན་དེ་ལ་ཐོག་མ་ཡོད་མེད་དམ། དེའི་རྩ་
བའི་རྩོམ་གཞི་ཇི་ལྟ་བུ་ཞིག་ཡིན་པའི་དོན་ལབ་གླེང་བྱེད་དགོས་ན། དང་པོ་ངེས་པར་དུ་ཚན་རིག་
རིག་གཞུང་གི་ངོ་བོ་གང་ཡིན་པ་དེ་ངོས་ཟིན་དགོས། ངས་འདི་ནས་ཆེས་སླ་བའི་ལྟ་བ་ཞིག་ལ་
བརྟེན་ནས། རིག་གཞུང་དེ་འཇིག་རྟེན་ནམ་ཡང་ན་དེའི་ཆ་ཤས་གང་ཡང་རུང་བ་ཞིག་གི་དཔེ་རྣམ་
མམ་སྒྲིག་སྲོལ་ཞིག་ཏུ་བཟུང་སྟེ། སྒྲིག་སྲོལ་ཞིག་གི་སྒོ་ནས་དཔེ་རྣམ་གྱི་གྲངས་ཐང་དང་ཚད་ལེན་
གྱི་མཇུག་འབྲས་གཉིས་མཉམ་སྦྲེལ་བྱེད་པ་ཡིན། དེ་འདྲའི་རིགས་པའམ་རིག་གཞུང་དེ་ནི་ང་ཚོའི་
སེམས་ནང་ཁོ་ན་ལ་ཡོད་པ་ཡིན་གྱི། དེའི་བསྟན་དོན་དེ་གང་ཞིག་ཡིན་པའི་དབང་དུ་བཏང་ན་ཡང་
དེ་ལ་དངོས་ཡོད་ཀྱི་རང་བཞིན་ནི་གང་ཡང་མེད། གལ་སྲིད་རིག་གཞུང་ཞིག་ལ་འོག་གི་ཆ་རྐྱེན་
གཉིས་པོ་དང་ལྡན་ན་དེ་རིག་གཞུང་བཟང་པོ་ཞིག་གི་གྲངས་སུ་འགྲོ་ཐུབ། རྩ་བའི་རིགས་པ་གང་
ཡང་རུང་བ་འགའ་ཞིག་ཙམ་ཁོ་ནའི་དཔེ་རྣམ་ལ་བརྟེན་ཏེ་མ་འཁྲུལ་བའི་སྒོ་ནས་ཚད་ལེན་བྱས་
པའི་དོན་རྒྱ་ཆེན་པོ་ལ་འགྲེལ་བཤད་བྱེད་ཐུབ་པ་དང་། མ་ཟད་ད་དུང་དེས་མ་འོངས་པ་ན་འབྱུང་
བར་འགྱུར་བའི་ཚད་ལེན་གྱི་དོན་སྔོན་དཔག་གསལ་པོ་ཐུབ་དགོས། དཔེར་ན། ཨ་རིས་སི་ཐོས་
དི་ཡིས་ཨེམ་པེ་ཏོ“ཁི་ལེས་ཀྱི་རིག་གཞུང་ལ་ཡིད་ཆེས་བྱས་ཏེ། དངོས་པོ་ཐམས་ཅད་ཀྱང་ས་ཆུ་མེ་
རླུང་གིས་རྩོམ་པར་འདོད་པ་བཞིན་ཡིན། འདི་ནི་འདངས་ངེས་སུ་སླ་བ་ཞིག་ནི་ཡིན་མོད་ཀྱི། འོན་
ཀྱང་དེས་མངོན་པར་གསལ་བའི་སྔོན་དཔག་གང་ཡང་མི་ཐུབ་པ་ཡིན། ཕྱོགས་གཞན་ཞིག་ནས།
ནེ་ཐོན་འཐེན་ཤུགས་རིག་པ་དེ་ནི་དེ་ལས་སླ་བའི་དཔེ་རྣམ་ཞིག་ལ་བརྟེན་པ་ཡིན། དཔེ་རྣམ་དེའི་
ནང་དུ་དངོས་པོ་རྣམས་ཕན་ཚུན་འཐེན་པར་བྱེད། འཐེན་ཤུགས་དེ་དང་དེ་དག་གི་སྤུས་ཚད་གཉིས་
མཐུན་བསྡུར་དང་། དེ་དག་གི་བར་གྱི་བར་ཐག་དང་ནི་རང་གྲངས་གཉིས་སྒྱུར་གྱི་ལྡོག་བསྡུར་
ཡིན་པར་འདོད། ད་དུང་དེས་ཚད་མཐོན་པོའི་གནད་ལ་ཐིག་པའི་སྒོ་ནས་ཉི་མ་དང་། ཟླ་བ་དང་
རྒྱུ་སྐར་རྣམས་ཀྱི་འཁོར་སྐྱོད་དེ་སྔོན་དཔག་བྱས་ཡོད་དོ།།
དངོས་ཁམས་ཀྱི་རིག་གཞུང་གང་ཞིག་ཡིན་པའི་དབང་དུ་བཏང་ན་ཡང་དེ་ཐམས་ཅད་ཀྱང་ཆ་
བཞག་རྐྱང་པ་ཙམ་ཞིག་ཡིན། དོན་སྙིང་འདི་ཉིད་ཀྱི་ཐོག་ནས་བལྟས་ན་དེ་ནི་གནས་སྐབས་ཙམ་
ཞིག་ཡིན་གྱི་ནམ་ཡང་ར་སྤྲོད་བྱེད་ཐབས་མེད། རིག་གཞུང་གང་ཡང་རུང་བ་ཞིག་ཚོད་ལྟའི་མཇུག་
འབྲས་དང་ཐེངས་མང་པོ་ཇི་ཙམ་འགྲིགས་པའི་དབང་དུ་བྱས་ན་ཡང་། དེའི་འོག་གི་མཇུག་འབྲས་
དང་འགལ་མི་འོང་བ་ནམ་ཡང་འགན་ལེན་བྱེད་མི་ཐུབ། ཕྱོགས་གཞན་ཞིག་ནས། གལ་སྲིད་
རིག་གཞུང་དེ་ཉིད་ཀྱི་སྔོན་དཔག་དང་འགལ་བའི་ཚད་ལེན་ཐ་ན་གཅིག་རྐྱང་ཞིག་རྙེད་ཐུབ་ན་ཡང་
སྔར་གྱི་རིག་གཞུང་དེ་དག་བརྫུན་པ་ཡིན་པར་ར་སྤྲོད་བྱེད་ཐུབ་པ་རེད། དེ་ནི་དཔེར་ན་ཚན་རིག་
པ་དང་མཚན་ཉིད་རིག་པ་བ་ཁར•ཕ་ཕི་ཡིས་རིག་གཞུང་བཟང་པོ་ཞིག་གི་ཁྱད་གཤིས་ནི། དེས་རྩ་
བའི་ཆ་ནས་བདེན་བརྫུན་དབྱེ་འབྱེད་བྱེད་རུང་བའི་སྔོན་དཔག་བྱེད་ཐུབ་པ་དེ་ཡིན། སྔོན་དཔག་
དེ་དང་མཐུན་པའི་ཚོད་ལྟ་གསར་པ་རེ་བྱུང་ན། རིག་གཞུང་དེ་གནས་ཐུབ་པ་ཡིན་ལ། ང་ཚོའི་
རིག་གཞུང་དེ་ལ་ཡིད་ཆེས་བྱེད་པའི་ཚད་དེ་ཡང་གོང་དུ་འཕེལ་འགྲོ་བ་ཡིན། འོན་ཀྱང་སྔོན་དཔག་
དེ་དང་མི་མཐུན་པའི་ཚད་ལེན་གསར་པ་གཅིག་ཁོ་ན་བྱུང་ན་ཡང་། ང་ཚོས་ངེས་པར་དུ་རིག་གཞུང་
དེ་འདོར་བའམ་ཡང་ན་དེ་ལ་བཟོ་བཅོས་བྱེད་དགོས་པ་ཡིན་ནོ་ཞེས་བཤད་པ་བཞིན་ཡིན་ནོ།།
འདི་ནི་སྔ་ཕྱི་མ་གཏོགས་འབྱུང་ངེས་ཡིན་མོད་ཀྱི། དེ་ལྟ་ན་ཡང་ང་ཚོས་ཚད་ལེན་བྱེད་མཁན་
གྱི་ནུས་པ་ལ་དོགས་པ་བྱེད་ཆོག་པ་ནི་སྨྲོས་མི་དགོས་པ་ཞིག་རེད།
ང་ཚོའི་རྒྱུན་དུ་འབྱུང་བའི་དོན་ཞིག་ནི། རིག་གཞུང་གསར་པ་ཞིག་གསར་གཏོད་བྱེད་པ་ན།
དངོས་ཡོད་གནས་ཚུལ་གྱི་དབང་དུ་བྱས་ན། དེ་ཡང་རིག་གཞུང་སྔ་མ་ཞིག་རྒྱ་སྐྱེད་བྱས་པ་ཙམ་
ཞིག་ཡིན། དེ་ནི་དཔེར་ན། ཤིན་ཏུ་གནད་ལ་ཐིག་པའི་སྒོ་ནས་སྐར་མ་ལྷག་པའི་རྒྱུ་ལམ་ལ་ཚད་
ལེན་བྱེད་པ་ན། དེའི་འགུལ་སྐྱོད་དེ་དང་ནེ་ཐོན་འཐེན་ཤུགས་རིག་གཞུང་གི་སྔོན་དཔག་གཉིས་ཀྱི་
བར་དུ་ཁྱད་པར་ཕྲ་མོ་ཞིག་དང་ལྡན་པར་ཤེས་འོང་བ་དང་། ཨེ་ཡན་སེ་ཐན་གྱི་ཁྱབ་ཆེ་བའི་ལྟོས་
བཅས་སྨྲ་བའི་སྔོན་དཔག་དེ་ཡང་ནེ་ཐོན་གྱི་རིག་གཞུང་དང་ཅུང་ཟད་མི་མཐུན་པ་ན། ཨེ་ཡན་སེ་
ཐན་གྱི་སྔོན་དཔག་དེ་ཚད་ལེན་དང་འགྲིག་པ་དང་ནེ་ཐོན་རིག་གཞུང་དེ་ནི་དེ་ཙམ་མི་འགྲིག་པ་
ཡིན་ན། དངོས་ཡོད་ཀྱི་གནས་ཚུལ་འདིས་ནི་རིག་གཞུང་གསར་པ་དེ་བདེན་པར་ར་སྤྲོད་བྱས་པ་
ཡིན། དེ་ལྟ་ན་ཡང་། རྒྱུན་གྱི་ལག་ལེན་གྱི་རྣམ་པའི་འོག་ནས། ནེ་ཐོན་རིག་གཞུང་དང་ཁྱབ་ཆེ་
བའི་ལྟོས་བཅས་སྨྲ་བའི་སྔོན་དཔག་གཉིས་ལ་ཁྱད་པར་ཕྲ་མོ་ཙམ་ལས་མེད། དེའི་ཕྱིར་ང་ཚོས་
རྒྱུན་གྱི་བེད་སྤྱོད་བྱེད་པའི་གནས་ནས་སྔར་བཞིན་དུ་ནེ་ཐོན་རིག་གཞུང་དེ་བེད་སྤྱོད་བྱེད་པ་རེད།
ནེ་ཐོན་རིག་གཞུང་དེ་ལ་ད་དུང་ཡང་ལེགས་ཆ་ཞིག་དང་ལྡན། དེ་ལ་བརྟེན་ན་རྩིས་རྒྱག་བྱེད་པའི་
སྐབས་སུ་ཨེ་ཡན་སེ་ཐན་གྱི་རིག་གཞུང་ལས་ཀྱང་བདེ་ཆེ་བ་ཡིན་ནོ།།
དངོས་ཁམས་རིག་པའི་ཆེས་མཇུག་མཐའི་དགོས་དོན་ནི་འཇིག་རྟེན་རིལ་པོ་ལ་གསལ་བཤད་
ཐུབ་པའི་གཅིག་གྱུར་གྱི་རིག་གཞུང་ཞིག་མཁོ་འདོན་བྱེད་རྒྱུ་དེ་ཡིན། དེ་ལྟ་ན་ཡང་། ཚན་རིག་པ་
མང་ཤོས་ཀྱིས་དངོས་སུ་ལག་ལེན་བྱེད་ཚུལ་ནི་དོན་དེ་ཁག་གཉིས་སུ་བགོ་བར་བྱེད་པ་རེད། དེ་
ཡང་ཐོག་མར། འཇིག་རྟེན་འདི་དུས་ལ་བརྟེན་ནས་འགྱུར་བ་འགྲོ་བའི་གཏན་སྲོལ་ཞིག་ཡོད་པར་
བསྟན་པར་བྱེད། གལ་ཏེ་ང་ཚོས་འཇིག་རྟེན་འདི་ཉིད་དུས་སྐད་ཅིག་གང་ཡང་རུང་བ་ཞིག་གི་རྣམ་
པ་དེ་ཤེས་ཐུབ་ན། དངོས་ཁམས་ཀྱི་གཏན་སྲོལ་དེ་དག་གིས་དངོས་པོ་དེའི་མ་འོངས་པའི་དུས་
གང་ཡང་རུང་བ་ཞིག་གི་རྣམ་པ་དེ་ཡང་ང་ཚོ་ལ་བསྟན་ཐུབ་པ་དང་། དེའི་འོག་ཏུ། འཇིག་རྟེན་ལ་
ཐོག་མའི་རྣམ་པ་དང་འབྲེལ་བའི་དོན་དེ་རེད། འགའ་ཞིག་གིས་ཚན་རིག་གི་རིགས་པ་དེ་ནི་དོན་
དང་པོ་དེ་ཁོ་ན་དང་འབྲེལ་པ་ཡིན་གྱི། གཉིས་པ་དེ་ནི་གཟུགས་འདས་རིག་པའམ་ཡང་ན་ཆོས་
ལུགས་ཀྱི་ཁྱབ་ཁོངས་ཡིན་པར་འདོད་ལ། དེ་དག་གིས་ཐོགས་པ་མེད་པའི་འཇིག་རྟེན་བྱེད་པོའི་
ལྷ་ཆེན་དེས་གང་འདོད་ཀྱི་སྒོ་ནས་འཇིག་རྟེན་འདི་སྐྱེད་པར་བྱེད་ཐུབ་པ་ཡིན་ཞེས་སྨྲ་བར་བྱེད། དེ་
བདེན་པ་ཞིག་ཡིན་སྲིད་པ་རེད། འོན་ཀྱང་དེ་འདྲའི་གནས་ཚུལ་གྱི་འོག་ནས་ལྷ་ཆེན་གྱིས་ད་དུང་
ཡང་འཇིག་རྟེན་འདི་གང་འདོད་ཀྱི་སྒོ་ནས་རིམ་འཕེལ་ཡང་བྱེད་ཐུབ་དགོས་ངེས་རེད། དེ་ལྟ་ན་
ཡང་ལྷ་ཆེན་གྱིས་འཇིག་རྟེན་འདི་གཏན་སྲོལ་གང་ཡང་རུང་བ་ཞིག་ལ་བརྟེན་ནས། སྒྲིག་སྲོལ་
བཞིན་དུ་རིམ་འགྱུར་བྱེད་དགོས་པར་ཐག་བཅད་ཡོད་པ་ལྟ་བུ་ཞིག་རེད། དེའི་ཕྱིར་རིགས་པ་
སྟོབས་མཚུངས་ཀྱི་སྒོ་ནས་འཇིག་རྟེན་འདི་ཡི་ཐོག་མའི་རྣམ་པའི་གཏན་སྲོལ་ཞིག་དང་ཡང་ངེས་
པར་དུ་ལྡན་པར་ཆ་བཞག་བྱེད་ཆོག་ངེས་རེད།
མཐར་ཚན་རིག་པ་རྣམས་ཀྱིས་འཇིག་རྟེན་ཀུན་ལ་གསལ་བཤད་བྱེད་ཐུབ་པའི་རིག་གཞུང་
ཞིག་སྐྲུན་དགོས་ན་དཀའ་ངལ་ཆེན་པོ་ཞིག་ཡིན་པར་ཤེས་རྟོགས་བྱུང་། དེས་ན་ཚུལ་གཞན་ཞིག་
ཏུ་བརྗེས་ཏེ། གཞལ་བྱའི་དོན་དེ་དག་ཀྱང་ཆ་ཤས་མང་པོ་ལ་བགོས་པ་དང་། མ་ཟད་དེ་དག་
གཏན་ལ་འབེབས་པར་བྱེད་པའི་ཆ་ཤས་ཀྱི་རིག་གཞུང་མང་པོ་སྐྲུན་པར་བྱེད་དགོས་པ་རེད། དེའི་
ནང་གི་ཆ་ཤས་ཀྱི་རིག་གཞུང་རེ་རེས་ཀྱང་དོན་དེ་དག་གི་ནང་གི་ཆ་ཤས་རེ་ཙམ་ལ་གསལ་བཤད་
བྱེད་ཅིང་ཚད་ལེན་གྱི་ཆ་ཤས་འགའ་ཞིག་སྔོན་དཔག་བྱེད་པ་དང་། དེ་ལས་གཞན་པའི་ནུས་སྣང་
གྲངས་ཐང་དེ་ནི་སྣང་མེད་དུ་བཞག་པར་བྱེད་པའམ། ཡང་ན་གྲངས་ཀ་སླ་མོ་ཞིག་གིས་མཚོན་
པར་བྱེད་པ་ཡིན། དེ་འདྲའི་ཚུལ་དེ་མཐའ་གཅིག་ཏུ་ནོར་བ་ཞིག་ཡིན་པ་ཡང་སྲིད་དོ། །གལ་ཏེ་
འཇིག་རྟེན་འདི་ཉིད་ཀྱི་ཐོག་གི་ཆོས་ཀུན་རྩ་བའི་གནས་ལུགས་གཅིག་པའི་ཚུལ་གྱིས་ཕན་ཚུན་དུ་
འབྲེལ་ཡོད་པ་ཡིན་ན། སོ་སོར་ཕྱེས་ནས་དོན་གྱི་ཆ་ཤས་ལ་ཞིབ་འཇུག་བྱེད་པ་དེ་གནས་ལུགས་
དང་མཐུན་པའི་དྲིས་ལན་ཞིག་ལ་གཏན་ནས་ཉེ་མི་སྲིད་པ་ལྟ་བུ་ཞིག་ཡིན་ཡང་སྲིད། དེ་ལྟ་ཡིན་
མོད་ཀྱི། ང་ཚོས་འདས་པའི་དུས་སུ་ནི་དེ་འདྲའི་ཚུལ་དེ་སྤྱད་པས་གོང་འཕེལ་བྱུང་བ་ཡིན་ནོ། །དེ་
ལ་ཆེས་ལེགས་པའི་དཔེ་ནི་ནེ་ཐོན་འཐེན་ཤུགས་སྨྲ་བ་དེ་རེད། དེས་དངོས་པོ་གཉིས་ཀྱི་བར་གྱི་
འཐེན་ཤུགས་དེ་ནི་དངོས་པོ་དེ་གཉིས་ཀྱི་སྤུས་ཚད་དང་འབྲེལ་པ་ཡིན་གྱི་དེའི་རྩོམ་བྱེད་ཀྱི་སྒྲིག་
གཞི་དང་འབྲེལ་པ་མེད་པར་བསྟན་ཡོད། དེ་ལྟ་ན། ང་ཚོས་ཉི་མ་དང་རྒྱུ་སྐར་གྱི་རྒྱུ་ལམ་རྩིས་
རྒྱག་བྱེད་པ་ལ། དེ་དག་གི་སྒྲིག་གཞི་དང་རྩོམ་བྱེད་ཀྱི་གྲུབ་ཆ་གང་ཡིན་ཤེས་དགོས་དོན་མེད་པ་རེད།
དེང་དུས་སུ་ཚན་རིག་པ་རྣམས་ཀྱིས་ཆ་ཤས་ཀྱི་རྩ་བའི་རིག་གཞུང་ཁྱབ་ཆེ་བའི་ལྟོས་བཅས་སྨྲ་
བ་དང་ནུས་རྡུལ་ཤུགས་རིག་གཉིས་པོ་ལ་བརྟེན་ནས་འཇིག་རྟེན་ལ་གསལ་བཤད་བྱེད་པ་རེད།
དེ་དག་ནི་དུས་རབས་ཉི་ཤུ་པའི་སྟོད་ཙམ་གྱི་རླབས་ཆེ་བའི་ཤེས་རབ་ཀྱི་གྲུབ་འབྲས་ཤིག་རེད།
ཁྱབ་ཆེ་བའི་ལྟོས་བཅས་སྨྲ་བའི་རིག་གཞུང་གིས་འཐེན་ཤུགས་དང་འཇིག་རྟེན་གྱི་རགས་པའི་ཆེ་
ཚད་ཀྱི་སྒྲིག་གཞི་ལ་གསལ་བཤད་བྱེད་པ་རེད། དེ་ཡང་ཆུང་ས་ནས་ཨིང་ལེ་འགའ་ཞིག་ཙམ་ནས་
བཟུང་ཆེ་ས་ནས་ཨིན་ལེ་དུང་ཕྱུར་དུང་ཕྱུར་དུང་ཕྱུར་ཙམ་༼གྲངས་གཅིག་གི་རྗེས་སུ་ཀླད་ཀོར་
ཉེར་བཞི་ཙམ་ཡོད་པའི་གྲངས་ཀ་ཡིན༽ གྱི་བར་གྱི་ཚད་ལེན་ཐུབ་པའི་འཇིག་རྟེན་གྱི་སྒྲིག་གཞི་ལ་
གསལ་བཤད་བྱེད་པ་ཡིན། ཕྱོགས་གཞན་ཞིག་ནས། ནུས་རྡུལ་ཤུགས་རིག་གིས་ཆེས་ཆུང་བའི་
ཚད་ཀྱི་ཐོག་ནས་དོན་རྣམས་ཀྱི་གནས་ལུགས་དེ་གཏན་ལ་འབེབས་པར་བྱེད་པ་ཡིན། དེ་ཡང་
དཔེར་ན་ཨིན་ཚུན་༼ ཨིན་ཚུན་གཅིག་ནི་ལི་སྨི་༢.༥༤ཙམ་རེད༽ གཅིག་ཆ་དུང་ཕྱུར་ཁྲི་ཕྲག་ལ་
བགོས་པའི་ཆ་གཅིག་ཙམ་གྱི་སྣང་ཚུལ་གཏན་ལ་འབེབས་པ་རེད། དེ་ལྟ་ན་ཡང་ལམ་སློང་མེད་པ་
ཞིག་ལ། རིག་གཞུང་འདི་གཉིས་པོ་ངོ་བོ་མཐུན་སྦྱོར་བྱེད་ཐབས་མེད་པ་ཞིག་རེད། དེ་དག་
གཉིས་ཀ་བདེན་པ་ཡིན་པ་ཞིག་མི་སྲིད་པ་ཡིན་པ་མི་རྣམས་ཀྱིས་ཤེས་ཟིན་པ་རེད། དེང་དུས་ཀྱི་
དངོས་ཁམས་རིག་པའི་འོས་འགན་དང་། དེ་བཞིན་དེབ་འདི་ཉིད་ཀྱི་བརྗོད་བྱ་གཙོ་བོ་ནི། གཉིས་
པོ་གཅིག་ཏུ་སྦྲེལ་བར་བྱེད་པའི་རིག་གཞུང་གསར་པ་སྟེ་ནུས་རྡུལ་འཐེན་ཤུགས་སྨྲ་བ་ཞེས་པ་དེ་
ཡིན། དེ་འདྲའི་རིག་གཞུང་དེ་ང་ཚོས་ད་དུང་ཡང་རྙེད་ཐུབ་མེད། དེ་ཉིད་འཚོལ་བར་བྱེད་པའི་
འགྲུལ་ལམ་དེ་ད་དུང་ཤིན་ཏུ་རིང་པོ་ཞིག་ཡིན་སྲིད། འོན་ཀྱང་དེ་ལ་ངེས་པར་དུ་ཚང་དགོས་པའི་
ཁྱད་གཤིས་མང་པོ་ཞིག་ནི་ཤེས་ཟིན་པ་ཡིན། ང་ཚོས་ལེའུ་རྗེས་མ་རྣམས་སུ་མཐོང་བར་འགྱུར།
ནུས་རྡུལ་འཐེན་ཤུགས་སྨྲ་བས་བྱེད་འོས་པའི་སྔོན་དཔག་ང་ཚོས་ཤེས་ཟིན་པ་ཤིན་ཏུ་མང་པོ་ཞིག་
ཡིན་ནོ།།
ད་ལྟ། གལ་སྲིད་ཁྱོད་ཀྱིས་འཇིག་རྟེན་འདི་གང་འདོད་འདོད་མ་ཡིན་པར་ཤིན་ཏུ་གསལ་བའི་
གཏན་སྲོལ་ལམ་གནས་ལུགས་ཤིག་གིས་དབང་བསྒྱུར་བྱས་ཡོད་པའི་ཡིད་ཆེས་ཡོད་ན། མཐར་
ངེས་པར་དུ་ཆ་ཤས་ཀྱི་རིག་གཞུང་དེ་དག་ཡོངས་སུ་རྫོགས་པའི་རིག་གཞུང་ཞིག་ཏུ་མཉམ་སྦྲེལ་
བྱེད་པ་དང་། དེས་འཇིག་རྟེན་གྱི་ཐོག་གི་ཆོས་ཀུན་ལ་འགྲེལ་བཤད་བྱེད་ཐུབ་པ་ཡིན་ནོ། །འོན་
ཀྱང་། དེ་འདྲའི་ཡོངས་སུ་རྫོགས་པའི་རིག་གཞུང་ཞིག་འཚོལ་བར་བྱེད་པའི་བརྒྱུད་རིམ་གྱི་ནང་
དུ། རྩ་བའི་ནང་འགལ་ཞིག་དང་ལྡན་པ་ཡིན། གོང་དུ་བཤད་པའི་ཚན་རིག་རིག་གཞུང་གི་ངོ་བོ་
བསྟན་པ་དེས། དོན་གྱིས་ན་འགྲོ་བ་མིའི་རིགས་འདི་ནི་ཤེས་རབ་དང་ལྡན་པའི་སྐྱེ་དངོས་ཤིག་
ཡིན་པ་དང་། དེས་གང་འདོད་ལྟར་འཇིག་རྟེན་འདི་ལ་ཚད་ལེན་དཔྱད་ཞིབ་བྱེད་ཐུབ་པ་དང་། མ་
ཟད་མཐོང་ཐུབ་པའི་དོན་དེ་དག་གི་ནང་ནས་མཚན་ཉིད་ཀྱི་རིགས་པས་མཇུག་བསྡོམས་ཤིག་ཐོབ་
ཐུབ་པར་བསྟན་པར་བྱས་པ་རེད། དེ་འདྲའི་གནས་ཚུལ་གྱི་འོག་ནས་ང་ཚོ་ནི་རྒྱུན་མི་ཆད་པར་ང་
ཚོའི་འཇིག་རྟེན་ལ་དབང་སྒྱུར་བྱེད་པའི་གནས་ལུགས་སམ་གཏན་སྲོལ་ཞིག་ལ་ཇེ་ཉེར་འགྲོ་བཞིན་
ཡོད་པར་ལུགས་མཐུན་གྱི་སྒོ་ནས་རྗེས་དཔག་བྱེད་དུ་རུང་བ་རེད། དེ་ལྟ་ན་ཡང་། གལ་ཏེ་ཡོངས་
སུ་རྫོགས་པའི་གཅིག་གྱུར་གྱི་རིག་གཞུང་ཞིག་དངོས་གནས་ལྡན་སྲིད་ན། དེས་ང་ཚོའི་སྤྱོད་པ་
འདི་ཡང་ཐག་གཅོད་བྱེད་ཐུབ་ངེས་རེད། ༼གལ་ཏེ་ཡུལ་རང་གི་གནས་ལུགས་ཀྱི་དབང་གིས་
འཁོར་སྐྱོད་བྱེད་པ་ཡིན་ན། ང་ཚོའི་འགྲོ་འདུག་གི་སྤྱོད་པ་དེ་ཡང་དེའི་དབང་གིས་འཁོར་སྐྱོད་བྱེད་
ངེས་ཡིན་ན། ང་ཚོའི་ཞིབ་འཇུག་གི་ངལ་བ་རྣམས་དགོས་ཅི་ཡོད་ཅེས་པའི་དོན་ཡིན། མཆན།༽དེ་
ལྟ་ནསྒྲིག་སྲོལ་ལམ་གནས་ལུགས་དེ་ཉིད་ཀྱིས་ང་ཚོའི་རེ་བའི་དོན་རིག་གཞུང་གི་མཇུག་འབྲས་དེ་
ཡང་ཐག་གཅོད་བྱེད་འོང་བ་ཡིན་ན། ཅིའི་ཕྱིར་རིག་གཞུང་དེས་ང་ཚོ་ལ་བརྟག་དཔྱད་བྱས་པའི་
སྒྲུབ་བྱེད་འདི་དག་ལ་བརྟེན་ནས་ཡང་དག་པའི་མཇུག་འབྲས་ཤིག་ཐོབ་པར་བྱེད་དུ་བཅུག་པ་ཡིན་
ནམ། ཡང་ན་དེ་དང་མཚུངས་པའི་སྒོ་ནས་དེས་ང་ཚོ་ལ་ནོར་འཁྲུལ་གྱི་མཇུག་འབྲས་ཤིག་ཐོབ་
པར་བྱེད་དུ་གཞུག་མི་འོང་ངམ་ཞེས་སམ། ཡང་ན་མཇུག་འབྲས་གང་ཡང་མེད་པ་ཞིག་བྱེད་མི་
འགྲོའམ་ཞེ་ན།
དྲི་བ་འདི་ཡི་ལན་ནི། ཏ་ཝེན་གྱི་རང་བྱུང་རང་འདེམས་སྒྲུག་ཅེས་པའི་རིགས་པ་དེ་ལ་བརྟེན་
ནས་བསྟན་པར་བྱེད། དེའི་འདོད་ཚུལ་ནི། རྒྱུད་སྤེལ་བྱེད་པའི་སྐྱེ་དངོས་འདུས་ཚོགས་ཀྱི་ནང་གི་
རྒྱུད་བཞག་གཞི་རྐྱེན་གྱི་འགྱུར་བ་དེ་དང་ཕྱིས་ཀྱི་གསོ་སྐྱོང་གི་ཐབས་ཐམས་ཅད་ཀྱིས་སྐྱེ་དངོས་དེ་
ལ་འགྱུར་བ་རེ་གཏང་འགྲོ་བར་འདོད་པ་ཡིན། འདི་ཉིད་ཀྱིས་སོ་སོ་བའི་སྐྱེ་དངོས་འདི་དག་ལས་
འགའ་ཞིག་གིས་དེ་ལས་གཞན་པ་རྣམས་ལས་ཀྱང་ཉེ་འཁོར་གྱི་འཇིག་རྟེན་ལ་ཚོད་དཔག་ཐུབ་པ་
དང་མ་ཟད་དེ་དང་འཕྲོད་པའི་སྤྱོད་པ་བསྟན་ཤེས་པ་ཡིན་ལ། སྐྱེ་དངོས་དེ་དག་ཡུན་དུ་གནས་ཐུབ་
པ་དང་མ་ཟད་རྒྱུད་པ་སྤེལ་ཐུབ་ཆེ་སྲིད་པ་ཡིན། དེ་ལྟ་ན་དེ་དག་གི་སྤྱོད་པ་དང་བསམ་བློའི་དཔེ་
རྣམ་དེ་ཡང་གཙོ་རྒྱུག་ཏུ་འགྱུར་འགྲོ་བ་ཡིན། ང་ཚོ་འགྲོ་བ་མིའི་རིགས་འདི་ཤེས་ལྡན་གྱི་ཚེ་སྲོག་
གཅིག་ཡིན་པཔས་ཚན་རིག་གསར་རྟོགས་ཀྱིས་རང་ཉིད་ཀྱི་འཚོ་གནས་ལ་ལེགས་ཆ་མཁོ་འདོན་
བྱས་ཡོད་པ་དེ་འདས་པའི་ལོ་རྒྱུས་ཀྱིས་ར་སྤྲོད་བྱས་ཡོད་པ་རེད། འོན་ཀྱང་མ་འོངས་པ་ལ་ཡང་དེ་
འདྲ་ཞིག་ཡིན་མིན་གསལ་པོ་ཞིག་མིན། དེའི་རྒྱུ་མཚན་ཡང་ཚན་རིག་གི་གསར་མཐོང་དེས་འགྲོ་
བ་མིའི་རིགས་ཡོངས་སུ་རྫོགས་པ་དེ་ལས་སླ་མོའི་སྒོ་ནས་མེད་པ་ཡང་བསྒྱུར་ཐུབ་པ་ཡིན་ནོ། །དེ་
ལྟར་མིན་པའི་དབང་དུ་བྱས་ན་ཡང་། ཡོངས་སུ་རྫོགས་པའི་གཅིག་འགྱུར་གྱི་རིག་གཞུང་དེས་ང་
ཚོའི་འཚོ་གནས་ལ་ཤུགས་རྐྱེན་ཆེན་པོ་དེ་འདྲ་ཅི་ཡང་མེད་པ་ཡང་སྲིད་དོ། །དེ་ལྟ་ན་ཡང་། འཇིག་
རྟེན་འདི་ཉིད་སྒྲིག་སྲོལ་ཞིག་གི་ངང་ནས་ད་ལྟའི་བར་དུ་རིམ་འགྱུར་དུ་འོང་བ་ཡིན་པའི་དབང་དུ་
བྱས་ན་ཡང་། རང་བྱུང་འདེམས་སྒྲུག་གིས་ང་ཚོ་ལ་བྱིན་པའི་རྗེས་དཔག་གི་ནུས་པ་དེ། ང་ཚོས་
ཡོངས་སུ་རྫོགས་པའི་གཅིག་འགྱུར་གྱི་རིག་གཞུང་ཞིག་འཚོལ་བ་ལ་ནུས་པ་དང་ལྡན་པ་ཡིན་ན།
དེས་ང་ཚོ་ལ་མཇུག་བསྡོམས་ཕྱིན་ཅི་ལོག་པ་ཞིག་ཐོབ་པར་བྱེད་དུ་གཞུག་མི་འོས་པ་ཡིན་ནོ།།
ང་ཚོ་ལ་ཡོད་ཟིན་པའི་ཆ་ཤས་ཀྱི་རིག་གཞུང་དེ་དག་གིས། ཆེས་སྣེར་གྱུར་གྱི་གནས་ཚུལ་
འགའ་ཞིག་ལས་གཞན་པའི་གནས་ཚུལ་གྱི་འོག་ནས་ཐམས་ཅད་ལ་གནད་ལ་ཐིག་པའི་སྔོན་
དཔག་བྱེད་ཐུབ་པ་ཡིན། དེའི་ཕྱིར་འཇིག་རྟེན་གྱི་མཐར་ཐུག་གི་རིག་གཞུང་ཞིག་འཚོལ་བར་བྱེད་
པའི་དངོས་ཡོད་ཀྱི་དགོས་པ་ཡང་དེ་ཙམ་མེད་པ་ཡིན། ༼བཤད་རིན་ཆོག་པ་ཞིག་ལ། དེ་དང་
མཚུངས་པའི་སྒོ་ནས་ཁྱབ་ཆེ་བའི་ལྟོས་བཅས་སྨྲ་བ་དང་ནུས་རྡུལ་ཤུགས་རིག་ལ་དགག་པ་ཡང་
བྱེད་ཐུབ་མོད་ཀྱི། དེ་ལྟ་ན་ཡང་རིག་གཞུང་དེ་དག་གིས་ང་ཚོ་ལ་རྡུལ་སྙིང་ནུས་པ་དང་། གློག་རྡུལ་
ཕྲ་མོའི་གསར་བརྗེ་དེ་ནི་དངོས་གནས་དྲངས་པ་རེད༽དེའི་ཕྱིར་མཐར་ཐུག་གི་རིག་གཞུང་ཞིག་རྙེད་
པའི་དབང་དུ་བྱས་ན་ཡང་དེས་ང་ཚོ་འགྲོ་བ་མིའི་རིགས་འདིའི་འཚོ་སྡོད་ལ་ཕན་པ་ཆེན་པོ་མེད་པ་
ཡང་སྲིད་ལ། ཐ་ན་དེས་ང་ཚོའི་འཚོ་བ་ལ་ཤུགས་རྐྱེན་གང་ཡང་མེད་དོ། །འོན་ཀྱང་རིག་གནས་
དར་འགོ་ཚུགས་པ་ནས་བཟུང་། མི་རྣམས་ཀྱིས་རྟག་པར་དོན་འདི་དག་ཀྱང་ཕན་ཚུན་འབྲེལ་མེད་
དམ་ཡང་ན་གཞལ་བྲལ་རྟོགས་དཀའ་ཞིག་ཏུ་བཟུང་བར་མི་འདོད་པར། འཇིག་རྟེན་འདི་ཉིད་ཀྱི་
ངོ་བོའམ་གནས་ལུགས་དངོས་དེ་ཤེས་འདོད་ཆེན་པོ་ཡོད་པ་ཡིན་ལ། དེ་རིང་ང་ཚོ་ལ་ཡང་སྔར་
བཞིན་དུ་ང་ཚོ་ཅིའི་ཕྱིར་དུ་འདིར་ཡོད་པ་དང་། དེ་བཞིན་དུ་ང་ཚོ་གང་ནས་འོང་བར་ཤེས་འདོད་
ཡོད་པ་ཡིན། ཐ་ན་འགྲོ་བ་མིའི་རིགས་ཀྱི་ཤེས་རབ་ལ་རེ་བའི་མངོན་འདོད་དྲག་པོ་དེ་ཙམ་ཁོ་ནའི་
དབང་དུ་བྱས་ན་ཡང་། ང་ཚོས་མུ་མཐུད་ནས་ཞིབ་དཔྱད་བྱེད་འོས་པ་ཡིན་ལ། ང་ཚོའི་དམིགས་
པའི་དགོས་དོན་དེ་མི་མང་མི་ཉུང་བའི་སྒོ་ནས། ང་ཚོ་གནས་སའི་འཇིག་རྟེན་འདི་ཉིད་ཀྱི་ངོ་བོ་
དངོས་དེ་གསལ་བཤད་བྱེད་རྒྱུ་དེ་ཡིན་ནོ།།

ལེའུ་བཞི་པ། ནེ་ཐོན་འཇིག་རྟེན།

ད་ལྟ་ང་ཚོའི་རྒྱུད་ཀྱི་དངོས་པོ་རྣམས་འགུལ་སྐྱོད་བྱེད་པར་འདོད་པའི་བསམ་བློ་དེ། ག་ལེ་ལོ་དང་
ནེ་ཐོན་གྱི་བར་དུ་ཡར་འདེད་བྱེད་ཐུབ་པ་རེད། ཁོང་ཚོའི་སྔོན་དུ། མི་རྣམས་ཀྱིས་ཨ་རིས་སི་ཐོས་དི་ལ་
ཡིད་ཆེས་བྱེད་པ་རེད། ཁོས་དངོས་པོའི་རང་བྱུང་གི་ངོ་བོ་དེ་ནི་མི་གཡོ་བ་ཞིག་ཡིན་ལ། དེ་ལ་ཤུགས་
ཤིག་གི་བྱེད་ལས་དང་དངོས་པོ་གཞན་དང་ཐུག་འཕྲད་དུ་གྱུར་པ་ན་ད་གཟོད་འགུལ་སྐྱོད་བྱེད་འོང་བ་
ཡིན་ཟེར། ཇི་ཙམ་ལྗི་བའི་དངོས་པོ་ལ་ས་ཐོག་ཏུ་མར་ཕྱོགས་པའི་འཐེན་ཤུགས་དེ་དེ་ཙམ་གྱིས་ཆེ་བར་
ཡོད་པའི་རྒྱུ་མཚན་གྱིས། ཅུང་ཟད་ཡང་བའི་དངོས་པོ་ལས་ཅུང་ཟད་ལྕི་བའི་དངོས་པོ་དེ་མར་ལྷུང་
མགྱོགས་པར་ཡོད་པར་རྗེས་སུ་དཔག་ཆོག་པ་རེད་ཟེར། ཨ་རིས་སི་ཐོས་དི་ཡི་སྲོལ་རྒྱུན་གྱི་ལྟ་བ་དེ་ལ་
ད་དུང་ཡང་འདི་འདྲའི་དོན་དང་ལྡན། དེ་ཡང་མི་རྣམས་བསམ་བློ་རྐྱང་པས་འཇིག་རྟེན་འདི་ཉིད་ཀྱི་
གནས་ཚུལ་དེ་གཏན་ལ་འབེབས་ཐུབ་པས། ཚད་ལེན་གྱིས་ཚོད་ལྟ་བྱེད་དགོས་དོན་མེད་པར་འདོད།
དེའི་ཕྱིར་ག་ལེ་ལོ་ཡི་སྔོན་དུ། ལྗིད་ཆེ་ཆུང་མི་མཚུངས་པའི་དངོས་པོ་སྣ་ཚོགས་པ་རྣམས་ལ་མར་ལྷུང་
བའི་མགྱོགས་ཚད་ལ་ཁྱད་པར་ཡོད་མེད་ལྟ་མཁན་གྱི་མི་ཞིག་བྱུང་མ་མྱོང་བ་རེད། བཤད་ཚོད་ལྟར་ན་
ག་ལེ་ལོ་ཡིས་ཨི་ཐ་ལི་ཕིས་ས་མཆོད་རྟེན་ཡོ་བོའི་ཐོག་ནས་དངོས་པོ་མར་བཏང་ནས་ཨ་རིས་སི་ཐོས་དི་
ཡི་འདོད་ཚུལ་དེ་བརྫུན་པ་ཡིན་པར་ར་སྤྲོད་བྱས་པ་རེད་ཅེས་གྲག་གོ། གཏམ་རྒྱུད་དེ་ནི་བདེན་པ་ཞིག་
མ་ཡིན་པར་ཐག་ཆོད་ཐུབ། འོན་ཀྱང་ག་ལེ་ལོ་ཡིས་དེ་དང་མཚུངས་པའི་ཚོད་ལྟ་དཔེར་ན། ལྗིད་ཆེ་
ཆུང་སྣ་ཚོགས་པའི་དངོས་པོ་རྣམས་ངོས་འཇམ་པའི་གསེག་ངོས་ནས་མར་འགྲིལ་དུ་བཅུག་པ་ལྟ་བུ་སྔར་
གྱི་དེ་དང་སྟོབས་མཚུངས་པའི་ཚོད་ལྟ་བྱེད་མྱོང་ཡོད་ངེས་རེད། དེ་འདྲའི་རྣམ་པ་དེ་ནི་ལྕི་བའི་དངོས་པོ་
མར་དྲང་ཐད་དུ་ལྷུང་དུ་བཅུག་པ་དང་མཚུངས་པ་རེད། འོན་ཀྱང་འགྲོས་དེ་མར་ལྷུང་བ་ལས་དལ་བའི་
རྒྱུ་མཚན་གྱིས་ཚད་ལེན་བྱེད་ཐུབ་སླ་ཆེ་བ་ཡིན། དངོས་པོ་དེའི་ལྗིད་ཚད་དེ་ཅི་ཙམ་ཡིན་པ་ལ་ལྟོས་པ་
མེད་པར་དེ་དག་ཐམས་ཅད་ཀྱང་འགྲོས་མཚུངས་པའི་སྒོ་ནས་མགྱོགས་ཚད་བསྣན་འགྲོ་བར་ར་སྤྲོད་
བྱས། དཔེར་ན། སྨི་བཅུ་རེ་སོང་བའི་མཚམས་ནས་སྨི་རེ་དམའ་བའི་གསེག་ངོས་ནས་ལྒང་ལི་ཞིག་
མར་གཏོང་བ་ན། ལྒང་ལི་དེ་ལ་ལྗིད་ཚད་གང་ཡོད་ལ་ལྟོས་པ་མེད་པར། སྐར་ཆ་གཅིག་གི་རྗེས་སུ་
གསེག་ངོས་ནས་འགྲིལ་བའི་འགྲོས་དེ་སྐར་ཆ་རེ་ལ་སྨི་རེ་ཡིན་པ་ནས། སྐར་ཆ་གཉིས་ཀྱི་རྗེས་སུ་སྐར་
ཆ་རེ་ལ་སྨི་གཉིས་རེ་ཡིན་པ་སོགས་ཡིན། ཞན་རིལ་ཞིག་ནི་བྱ་སྤུ་ཞིག་ལས་མར་ལྷུང་བའི་འགྲོས
མགྱོགས་པར་ཡོད་པ་ནི་སྨོས་མི་དགོས་པ་རེད། འོན་ཀྱང་དེ་ནི་མཁའ་དབུགས་ཀྱི་རྐྱེན་གྱིས་བྱ་སྤུ་མར་
ལ་ལྟུང་བའི་འགོག་རྐྱེན་བྱས་སོང་ཁ་ཙམ་ཞིག་རེད། གལ་སྲིད་ཁྱོད་ཀྱིས་མཁའ་དབུགས་ཀྱི་འགོག་
རྐྱེན་ཆེན་པོ་མེད་པའི་ཞན་རིལ་ལྟ་བུའི་དངོས་པོ་གཉིས་མར་གཏོང་བ་ན། དེ་དག་མགྱོགས་ཚད་ཀྱི་
འགྲོས་མཚུངས་པའི་སྒོ་ནས་མར་ལྟུང་འགྲོ་བ་ཡིན་པས། ང་ཚོས་མགྱོགས་མྱུར་གྱིས་དེའི་རྒྱུ་མཚན་དེ་
ཤེས་འོང་བ་ཡིན། ཟླ་བའི་གོ་ལའི་ཐོག་ཏུ་དངོས་པོ་མར་ལྷུང་བའི་འགྲོས་ལ་མཁའ་དབུགས་ཀྱི་འགོག་
རྐྱེན་མེད་པས། མཁའ་སྤྱོད་པ་ཏ་ཝེས“སི་གྷི་ཐི David Scott ཡིས་བྱ་སྤུ་དང་ཞན་རིལ་གཉིས་ཀྱིས་
ཚོད་ལྟ་བྱེད་མྱོང་བ་དང་། མ་ཟད་དེ་གཉིས་དུས་མཉམ་དུ་གཏོང་ན་དུས་མཉམ་དུ་ཟླ་བའི་ཐོག་ཏུ་ལྷུང་
འགྲོ་བར་དངོས་གནས་མཐོང་ཡོད་དོ།།
ཕྱིས་སུ། ནེ་ཐོན་གྱིས་ག་ལེ་ལོ་ཡི་ཚད་ལེན་དེ་ཁོ་རང་གི་གཏན་སྲོལ་གྱི་རྨང་གཞིར་བྱས། ག་ལེ་
ལོ་ཡི་ཚོད་ལྟའི་ནང་ནས། དངོས་པོ་དེ་གསེག་ངོས་ལས་མར་འགྲིལ་བ་ན། དངོས་པོ་ཐམས་ཅད་ལ་
གཅིག་མཚུངས་ཀྱི་ཤུགས།༼དེའི་ལྗིད་དེ་ཡིན༽དང་འཕྲད་པར་འགྱུར་ལ། ལྗིད་དེ་ཉིད་ཀྱིས་ཁོ་རང་ཇེ་
མགྱོགས་སུ་གཏང་འགྲོ་བ་ཡིན། འདི་ཉིད་ཀྱིས་ཤུགས་ཀྱི་ནུས་སྣང་དངོས་དེ་ནི་དུས་རྟག་པར་དངོས
པོའི་མགྱོགས་ཚད་སྣོན་པར་བྱེད་པ་དེ་ཉིད་ཡིན་གྱི། སྔོན་ཆད་འདོད་པའི་དངོས་པོ་དེ་ཉིད་འགུལ་སྐྱོད་
བྱེད་དུ་བཅུག་པ་ཙམ་ཞིག་མ་ཡིན་པར་མཚོན་པ་ཡིན་ནོ། །འདིས་ད་དུང་ཡང་དངོས་པོ་དེ་ལ་ཤུགས་
གང་གི་བྱེད་ལས་དང་ཡང་མ་འཕྲད་ན། དེས་མགྱོགས་ཚད་མཚུངས་པའི་སྒོ་ནས་དྲང་ཐིག་ཅིག་གིས་
འགུལ་སྐྱོད་བྱེད་འགྲོ་བར་མཚོན་པ་ཡིན། ༡༦༨༧ལོར་ནེ་ཐོན་གྱིས་རང་བྱུང་མཚན་ཉིད་རིག་པའི་
གྲངས་རྩིས་ཀྱི་རྩ་རིགས་ཞེས་པ་དེས་ཐེངས་དང་པོར་ལྟ་བ་དེ་གསལ་བཤད་བྱས། དེ་ལ་ནེ་ཐོན་གཏན་
སྲོལ་དང་པོ་ཞེས་ཟེར་བ་ཡིན། ནེ་ཐོན་གཏན་སྲོལ་གཉིས་པ་དེས་ནི་ཤུགས་དེས་དངོས་པོའི་ཐོག་ཏུ་
བྱེད་ལས་འཇུག་པའི་འོག་ནས་འགུལ་སྐྱོད་བྱེད་ཚུལ་དེ་བསྟན་པ་རེད། གཏན་སྲོལ་དེ་ཉིད་ཀྱིས་དངོས་
པོ་དེའི་འགྲོས་སམ་མགྱོགས་ཚད་དེ་བསྣན་འགྲོའ མ་ཡང་ན་འགྲོས་སམ་མགྱོགས་ཚད་དེ་བསྒྱུར་འགྲོ་
བར་བསྟན་པ་རེད། དེའི་འགྱུར་ཚད་དེ་དང་ཤུགས་དེ་གཉིས་ནི་མཐུན་བསྡུར་ཡིན། ༼དཔེར་ན།
ཤུགས་དེ་ལྡབ་འཕར་དུ་གྱུར་པ་ན། མགྱོགས་ཚད་དེ་ཡང་ལྡབ་འཕར་གྱི་སྒོ་ནས་བསྣན་འོང་བ་ཡིན༽
དངོས་པོའི་སྤུས་ཚད་༼ཡང་ན་དངོས་པོའི་ཚད༽དེ་ཇི་ཙམ་ཆེ་ན། དེའི་མགྱོགས་ཚད་དེ་ནི་དེ་ཙམ་གྱིས་
ཆུང་བ་ཡིན། ཤུགས་ཚད་མཚུངས་པ་གཅིག་གི་བྱེད་ལས་དེ་སྤུས་ཚད་ལྡབ་གཅིག་གིས་ཆེ་བའི་དངོས་
པོ་ལ་འཇུག་པ་ན་མགྱོགས་ཚད་དེ་ཕྱེད་ཙམ་ཞིག་བསྣན་ཐུབ་པ་ཡིན། རླངས་འཁོར་དེས་དཔེ་ལེགས་
པོ་ཞིག་མཁོ་འདོན་ཐུབ། དེ་ཡང་སྒུལ་འཕྲུལ་དེ་རྟ་ཤུགས་ཇི་ཙམ་ཆེ་ན། རླངས་འཁོར་དེའི་མགྱོགས་
སྣོན་ཚད་དེ་ཡང་དེ་ཙམ་གྱིས་ཆེ་བ་ཡིན་ལ། འོན་ཀྱང་སྒུལ་འཕྲུལ་དེ་ཉིད་ལ་རླངས་འཁོར་དེ་ཇི་ཙམ་
གྱིས་ལྗི་ན་མགྱོགས་སྣོན་བྱེད་ཚད་དེ་ཡང་དེ་ཙམ་གྱིས་ཆུང་བ་ཡིན།
དངོས་པོ་དང་ཤུགས་ཀྱི་བར་གྱི་འབྲེལ་བ་གསལ་བཤད་བྱེད་པའི་འགུལ་སྐྱོད་གཏན་སྲོལ་དེ་ལས་
གཞན། ནེ་ཐོན་གྱིས་ད་དུང་ཡང་ལྗིད་ཤུགས་ཀྱི་ཆོས་ཉིད་དེ་ཡང་གསར་རྟོགས་བྱུང་ཡོད། དེ་ཡང་ལྗིད་
ཤུགས་ལྟ་བུ་འདི་འདྲའི་ཁྱད་དམིགས་བྱེད་ཤུགས་ཀྱི་དྲག་ཚད་ཇི་ལྟར་གཏན་ལ་འབེབས་ཚུལ་གསལ་
བཤད་བྱེད་པ་རེད། དེ་ནི་གོང་དུ་བཤད་པ་བཞིན་དུ་དངོས་པོ་ཐམས་ཅད་ཀྱང་ཕན་ཚུན་དུ་འཐེན་བཞིན་
པ་དང་། དེའི་འཐེན་ཤུགས་དེ་དང་དངོས་པོ་དེའི་སྤུས་ཚད་དེ་མཐུན་བསྡུར་ཡིན། དེ་ལྟ་ན་གལ་ཏེ་
དཔེར་ན་དངོས་པོ་ཀ་བ་ལྟ་བུའི་སྤུས་ཚད་དེ་ལྡབ་འཕར་དུ་གྱུར་ན། དངོས་པོ་དེ་གཉིས་ཀྱི་བར་གྱི་
ཤུགས་དེ་ཡང་ལྡབ་འཕར་དུ་འགྲོ་བ་ཡིན། འདི་ནི་བསམ་པ་ཙམ་གྱིས་ཤེས་ཐུབ་པའི་དོན་ཞིག་ཡིན།
དེའི་རྒྱུ་མཚན་ཡང་དངོས་པོ་གསར་པ་ཀ་བ་ལྟ་བུ་དེ་དངོས་པོ་གཉིས་ཀྱིས་གྲུབ་པ་དང་། དངོས་པོ་
གཉིས་པོ་རེ་རེ་ལ་སྔར་གྱི་ཤུགས་དེ་དང་ལྡན་པར་བཟུང་དུ་རུང་བའི་དབང་གིས་ཡིན། དེའི་ནང་གི་སྔར་
གྱི་ཤུགས་རེ་རེས་ཀྱང་དངོས་པོ་ཁ་བ་དེ་འཐེན་པར་བྱེད་པ་ཡིན་ལ། དེ་ནས་ཀྱང་ཀ་བ་དང་ཁ་བའི་བར་
གྱི་བསྡོམས་པའི་ཤུགས་དེ་ནི་སྔར་གྱི་ཤུགས་ཀྱི་ལྡབ་འཕར་ཡིན་ངེས་རེད། མ་ཟད་དཔེར་བྱས་ནས་
བཤད་ན། གལ་ཏེ་དངོས་པོ་ཞིག་ལ་ལྡབ་དྲུག་གི་སྤུས་ཚད་དང་ལྡན་པའམ། ཡང་ན་གཅིག་ལ་ལྡབ་
གཉིས་དང་དངོས་པོ་གཞན་ཞིག་ལ་ལྡབ་གསུམ་གྱི་སྤུས་ཚད་དང་ལྡན་ན། དེ་དག་གི་བར་གྱི་ཤུགས་དེ་
ལྡབ་དྲུག་དང་ལྡན་པ་ཡིན།
ད་ལྟ་ཁྱོད་ཀྱིས་དངོས་པོ་ཐམས་ཅད་ཀྱང་མགྱོགས་ཚད་མཚུངས་པའི་སྒོ་ནས་མར་ལྷུང་འགྲོ་བའི་རྒྱུ་
མཚན་དེ་ཤེས་ཟིན་པ་རེད། ནེ་ཐོན་འཐེན་ཤུགས་གཏན་སྲོལ་གྱི་དབང་དུ་བྱས་ན། ལྡབ་གཉིས་དང་
ལྡན་པའི་དངོས་པོ་ལ་མར་འོག་ཏུ་འཐེན་པའི་ཤུགས་ལྡབ་གཉིས་དང་འཕྲད་པར་འགྱུར་ལ། འོན་ཀྱང་
དེ་ལ་ཡང་སྤུས་ཚད་ཀྱང་ལྡབ་གཉིས་ཀྱིས་ཆེ་བ་ཡིན། དེ་ལྟ་ན་ནེ་ཐོན་གཏན་སྲོལ་གཉིས་པའི་དབང་དུ་
བྱས་ན། ཤུགས་ཀྱི་རྩིས་གཞི་རེ་ལས་མགྱོགས་ཕྱོད་སྣོན་ཚད་དེ་ནི་ཕྱེད་ཙམ་ཆུང་དུ་འགྲོ་བ་ཡིན། དེ་
ཡང་ནེ་ཐོན་གཏན་སྲོལ་གྱི་དབང་དུ་བྱས་ན་ནུས་སྣང་འདི་གཉིས་པོ་ཕན་ཚུན་དུ་མེད་པར་བྱས་པ་ཡིན།
དེའི་ཕྱིར་དངོས་པོའི་སྤུས་ཚད་ཇི་ཙམ་ཡོད་པའི་དབང་དུ་བཏང་ན་ཡང་། དེའི་མགྱོགས་སྣོན་གྱི་ཚད་དེ་
ནི་མཚུངས་པ་ཡིན།
ནེ་ཐོན་འཐེན་ཤུགས་གཏན་སྲོལ་གྱིས་ད་དུང་ཡང་དངོས་པོ་རྣམས་ཀྱི་བར་ཐག་དེ་ཇི་ཙམ་གྱིས་
རིང་བ་དེའི་བར་གྱི་འཐེན་ཤུགས་དེ་ཡང་དེ་ཙམ་ཆུང་བར་ཡོད་པར་བསྟན་ཡོད། དེ་ཡང་དངོས་པོ་
གཉིས་ཀྱི་བར་གྱི་བར་ཐག་དེ་ལྡབ་གཅིག་ཙམ་ཞིག་འགྱུར་བ་ན། དེའི་བར་གྱི་འཐེན་ཤུགས་དེ་ཡང་
བཞི་ཆ་གཅིག་ཙམ་ཞིག་འགྱུར་འགྲོ་བ་ཡིན། གཏན་སྲོལ་འདི་ཉིད་ཀྱིས་གནད་ལ་ཤིན་ཏུ་ཐིག་པའི་སྒོ་
ནས་ས་ཡི་གོ་ལ་དང་། ཟླ་བ་དང་རྒྱུ་སྐར་གྱི་རྒྱུ་ལམ་དེ་སྔོན་དཔག་ཐུབ་ཡོད། གལ་ཏེ་གཏན་སྲོལ་འདི་
ཉིད་ཀྱིས་བརྟན་སྐར་གྱི་འཐེན་ཤུགས་དེ་བར་ཐག་གི་དབང་གིས་དལ་བ་དང་མྱུར་འགྲོ་བའི་ཚད་དེ་སྔར་
གྱི་ལས་ཀྱང་ཆེ་བ་ཞིག་ཡིན་པར་བསྟན་པའི་དབང་དུ་བྱས་ན། རྒྱུ་སྐར་གྱི་རྒྱུ་ལམ་དེ་འཇོང་དབྱིབས་
ཤིག་མ་ཡིན་པར། ཡང་ན་ཉི་མའི་ནང་དུ་ལྷུང་འགྲོ་བ་དང་ཡང་ན་ཉི་མ་དང་ཁ་བྲལ་ནས་བགྲོད་འགྲོ་བ་
ཡིན་ནོ།།
ཨ་རིས་སི་ཐོས་དི་དང་། ག་ལེ་ལོ་དང་དེ་བཞིན་དུ་ནེ་ཐོན་རྣམས་ཀྱི་ལྟ་བའི་ཁྱད་པར་ནི། ཨ་རིས་
སི་ཐོས་དི་ཡིས་དངོས་པོ་རྣམས་ལ་ཕྱི་རོལ་གྱི་ཤུགས་ཤིག་དང་མ་འཕྲད་ན་རང་བྱུང་གི་གནས་ཚུལ་དེ་ནི་
མི་གཡོ་བའི་རྣམ་པ་ལ་གནས་པ་དང་། ཁྱད་པར་ས་ཡི་གོ་ལ་འདི་མི་གཡོ་བའི་བརྟན་པོ་ཞིག་ཡིན་པར་
འདོད། འོན་ཀྱང་ནེ་ཐོན་གཏན་སྲོལ་གྱིས་ནི་གཞན་ལ་ལྟོས་པ་མེད་པར་གནས་པ་རང་རྐྱ་བ་ཞིག་མི་
སྲིད་པར་བསྟན་པ་རེད། དངོས་པོ་ཀ་བ་ལྟ་བུ་ཞིག་མི་གཡོ་བར་གནས་པ་དང་། དངོས་པོ་ཁ་བ་ལྟ་བུ་
ཞིག་འགྲོས་བརྟན་པོའི་སྒོ་ནས་དངོས་པོ་ཀ་བ་ལ་ལྟོས་ནས་འགུལ་སྐྱོད་བྱེད་པའམ། ཡང་ན་དངོས་པོ་
ཁ་བ་མི་གཡོ་བར་གནས་པ་དང་དངོས་པོ་ཀ་བ་འགུལ་སྐྱོད་བྱེད་པ་ཡིན་ཞེས་པའི། བཤད་སྟངས་དེ་
གཉིས་ནི་ནུས་མཉམ་ཡིན། དཔེར་ན། གལ་ཏེ་གནས་སྐབས་སུ་ས་ཡི་གོ་ལའི་རང་འཁོར་དང་སྤྱི་
འཁོར་དེ་སྣང་མེད་དུ་བཞག་སྟེ། ས་གཞི་མི་གཡོ་བ་དང་དེའི་ཐོག་གི་མེ་འཁོར་དེ་དུས་ཚོད་རེ་ལ་ཨིན་
ལེ་དགུ་བཅུ་ཡི་འགྲོས་ཀྱི་སྒོ་ནས་བྱང་གི་ཕྱོགས་སུ་བགྲོད་པ་ཡིན་ཞེས་བཤད་དུ་རུང་ལ། ཡང་ན་མེ་
འཁོར་མི་གཡོ་བ་ཡིན་ལ་ས་གཞི་དེ་དུས་ཚོད་རེ་ལ་ཨིན་ལེ་དགུ་བཅུ་ཡི་འགྲོས་ཀྱིས་ནུབ་ཀྱི་ཕྱོགས་སུ་
བགྲོད་པ་ཡིན་ཞེས་ཀྱང་བཤད་དུ་རུང་བ་ཡིན་ནོ། །གལ་ཏེ་ཁྱོད་རང་གིས་མེ་འཁོར་གྱི་ཐོག་ནས་འགུལ་
སྐྱོད་བྱེད་པའི་དངོས་པོ་ལ་ཚོད་ལྟ་བྱེད་བཞིན་པ་ཡིན་ན་ཡང་། ཐམས་ཅད་ཀྱང་ནེ་ཐོན་གཏན་སྲོལ་ཇི་
ལྟ་བ་བཞིན་དུ་ཡིན། དེ་ལྟ་ན་ནེ་ཐོན་བདེན་པ་ཡིན་ནམ་ཡང་ན་ཨ་རིས་སི་ཐོས་དི་བདེན་པ་ཡིན། ཇི་
ལྟ་བུའི་སྒོ་ནས་དབྱེ་འབྱེད་བྱེད་དགོས་སམ།
དེ་ལ་ཡང་ཚོད་ལྟ་ཞིག་བྱེད་དུ་རུང་། ཁྱོད་རང་སྒམ་ཆུང་ཞིག་གི་ནང་དུ་ཡོད་ཅིང་། སྒམ་ཆུང་དེ་ནི་
བགྲོད་བཞིན་པའི་མེ་འཁོར་ཞིག་གི་ཐོག་ཏུ་ཡོད་པའམ་ཡང་ན། ས་ཡི་ཐོག་ཏུ་ཡོད་པ་ཁྱོད་རང་གིས་མི་
ཤེས་པའི་དབང་དུ་བྱས་ན། ཨ་རིས་སི་ཐོས་དི་ཡི་དབང་དུ་བྱས་ན་ས་གཞི་དེ་མི་གཡོ་བ་ཡིན་མོད།
རང་ཉིད་རྣམ་པ་གང་ཞིག་ལ་གནས་ཡོད་པར་ཐག་ཆོད་ཐུབ་ཐབས་ཡོད་དམ། གལ་སྲིད་ཡོད་ན། ཨ་
རིས་སི་ཐོས་དི་ཡིས་ས་གཞི་དེ་ཐུན་མིན་གྱི་གནས་པ་ཞིག་ཡིན་པར་འདོད་པ་དེ་བདེན་པ་ཞིག་ཡིན་སྲིད།
འོན་ཀྱང་ཚོད་ལྟ་བྱས་པའི་རྗེས་སུ། སྒམ་ཆུང་དེ་མེ་འཁོར་གྱི་ལམ་ལ་ཀོང་འབུར་མེད་ཅིང་ཁུག་སྐོར་
དགོས་པ་ལྟ་བུ་མེད་པའི་གནས་ཚུལ་གྱི་འོག་ནས་མེ་འཁོར་གྱི་ཐོག་ཏུ་བཞག་པ་དང་ས་ཡི་ཐོག་ཏུ་བཞག་
པ་གཉིས་ཀྱི་མཇུག་འབྲས་ལ་ཁྱད་པར་མེད་པ་རེད། མེ་འཁོར་གྱི་ཐོག་ནས་འཕེན་འཕང་སྤོ་ལོ་རྩེ་བ་ན།
ས་ཡི་ཐོག་གི་སྤོ་ལོའི་སྟེགས་བུའི་ཐོག་ཏུ་རྩེ་བ་དང་ཁྱད་པར་མེད་པར་ཁྱོད་ཀྱིས་ཤེས་འོང་། དཔེར་ན།
དུས་ཚོད་རེ་ལ་ཨིན་ལེ་ཀླད་ཀོར་དང་། ཨིན་ལེ་ལྔ་བཅུ་དང་དགུ་བཅུ་ཡི་འགྲོས་ཀྱི་སྒོ་ནས་བགྲོད་པའི་
རྣམ་པ་ཐམས་ཅད་ཀྱི་ནང་གི་སྤོ་ལོའི་རྣམ་པ་ལ་ནི་མཚུངས་པ་ཡིན། འདི་ཉིད་འཇིག་རྟེན་འགུལ་སྐྱོད་
ཀྱི་ངོ་བོའི་བགྲོད་པ་གཅིག་པའི་ལམ་དེ་ཡིན་ལ། ནེ་ཐོན་གྱི་གཏན་སྲོལ་གྱི་གྲངས་རྩིས་ཀྱིས་བསྟན་པའི་
གནས་ལུགས་ཤིག་ཀྱང་ཡིན། མེ་འཁོར་བགྲོད་པ་ཡིན་ནམ་ཡང་ན་ས་གཞི་བགྲོད་པ་ཡིན་ཤེས་ཐབས་
བྲལ་བ་རེད། འགུལ་སྐྱོད་ཅེས་པའི་སྣང་བ་དེ་ནི་ལྟོས་སའི་དངོས་པོ་གཞན་གང་ཡང་རུང་བ་ཞིག་དང་
ལྡན་པ་ན་ད་གཟོད་སྙིང་པོ་དང་ལྡན་པ་ཙམ་ཞིག་ཡིན་ནོ།།
ཨ་རིས་སི་ཐོས་དི་བདེན་པ་ཡིན་ནམ། ནེ་ཐོན་བདེན་པ་ཞིག་ཡིན་པའི་དོན་དེ་གཙོ་ཆེན་ཞིག་ཡིན་
ནམ་ཞེས་དང༌། སྣང་ཚུལ་དང་མཚན་ཉིད་རིག་པའི་ཐོག་གི་མི་མཐུན་པ་ཞིག་གམ། ཡང་ན་ཚན་རིག་
གི་ཐོག་གི་དོགས་པ་གཙོ་ཆེན་ཞིག་ཡིན་ཞེ་ན། དངོས་གནས་བྱས་ན། ལྟོས་མེད་རང་རྐྱ་བའི་གནས་པ་
ཞིག་དང་མི་ལྡན་པ་དེ་ལ་དངོས་ཁམས་རིག་པའི་ཐོག་ནས་དོན་སྙིང་ཆེན་པོ་དང་ལྡན་པ་ཡིན། དེས་ནི་
དུས་ཐ་དད་པ་གཉིས་སུ་བྱུང་བའི་དངོས་པོ་གཉིས་པོ་དེ་གནས་གཅིག་ཏུ་བྱུང་ཡོད་མེད་ཤེས་མི་ཐུབ་པར་
མཚོན་པ་ཡིན།
དོན་འདི་ཉིད་ཤེས་པའི་ཆེད་དུ། ང་ཚོས་མེ་འཁོར་གྱི་ཐོག་ཏུ་འཕེན་འཕང་སྤོ་ལོ་ཞིག་སྟེང་འོག་ཏུ་
འཕར་དུ་བཅུག་ཏེ་སྐར་ཆ་གཅིག་གི་ཡུན་ལ་ཅོག་ཙེའི་སྟེང་གི་གནས་གཅིག་ཏུ་ལན་གཉིས་ལྷུང་དུ་བཅུག་
ན། མི་དེ་ལ་ལྟོས་ནས་བཤད་ན། ཐེངས་དང་པོ་འཕར་སའི་གོ་ས་དང་གཉིས་པ་འཕར་སའི་གོ་ས་
གཉིས་ཀྱི་ཁྱད་པར་དེ་ཀླད་ཀོར་ཡིན། མེ་འཁོར་ལྕགས་ལམ་གྱི་ཟུར་དུ་ལང་ཡོད་པའི་མི་ལ་ལྟོས་ནས་
བཤད་ན། འཕར་ཐེངས་གཅིག་གི་ཡུན་ལ་མེ་འཁོར་དེ་ཉིད་སྨི་བཞི་བཅུ་བགྲོད་ཟིན་པའི་དབང་གིས།
འཕར་ཐེངས་སྔ་ཕྱི་གཉིས་པོ་དེ་ནི་རྒྱང་རིང་སྨི་བཞི་བཅུ་ཡིས་བར་དུ་ཆོད་པའི་གོ་ས་དེ་འདྲ་གཉིས་སུ་
བྱུང་ཡོད་པ་ལྟ་བུ་ཞིག་རེད། ནེ་ཐོན་གྱི་འདོད་ཚུལ་གྱི་དབང་དུ་བྱས་ན། བརྟག་དཔྱད་མཁན་གཉིས་པོ་
ལ་རང་ཉིད་མི་གཡོ་བ་ཡིན་བསམ་པའི་རང་དབང་དང་ལྡན་པར་མཚུངས་པ་ཡིན། དེའི་ཕྱིར་ནུས་
མཉམ་གྱི་སྒོ་ནས་འདོད་ཚུལ་གཉིས་པོ་དེ་དང་ལེན་བྱེད་ཐུབ། འདོད་ཚུལ་གཅིག་ཤོས་དེ་གཞན་དེ་ལས་
ལེགས་ཆ་གང་ཡང་མི་ལྡན་ལ། དེ་ནི་ཨ་རིས་སི་ཐོས་དི་ཡི་འདོད་ཚུལ་དང་མི་མཚུངས་པ་ཡིན། དེའི་
དོན་ཡང་། མཐོང་བར་གྱུར་པའི་དངོས་པོ་དེའི་གནས་དང་དེ་བཞིན་དུ་དེ་དག་གི་བར་གྱི་བར་ཐག་དེ།
མེ་འཁོར་ཐོག་གི་མི་དང་ལྕགས་ལམ་ཟུར་གྱི་མི་གཉིས་ལ་ལྟོས་ན་མི་མཚུངས་པ་ཡིན་མོད། དེའི་ནང་གི་
མི་གང་ཡང་རུང་བ་ཞིག་གི་མཐོང་བ་དེ་དེ་ལས་གཞན་པའི་མཐོང་ཚུལ་ལས་ཀྱང་དང་ལེན་བྱེད་ཆེ་
དགོས་པའི་རྒྱུ་མཚན་གང་ཡང་མེད་པ་ཡིན་ནོ།།
ནེ་ཐོན་རང་ཉིད་ནི་ལྟོས་མེད་ཀྱི་གོ་ས་བདེན་པ་ཞིག་གམ་ཡང་ན་ལྟོས་མེད་ཀྱི་བར་སྟོང་རང་རྐྱ་བ་
ཞིག་དང་མི་ལྡན་པ་ལ་སེམས་ཁྲལ་ཆེན་པོ་བྱེད་པ་རེད། དེའི་རྒྱུ་མཚན་ཡང་ཁོ་རང་གི་འཇིག་རྟེན་བྱེད་
པོའི་ལྷ་ཆེན་བདེན་གྲུབ་ཡོད་པར་འདོད་པའི་ལྟ་བ་དང་འགལ་ཡོད་པའི་དབང་གིས་རེད། དངོས་
གནས་བྱས་ན། ཁོ་རང་གི་གཏན་སྲོལ་གྱི་ནང་དུ་ལྟོས་མེད་རང་རྐྱ་བའི་བར་སྟོང་ཞིག་མེད་པའི་དོན་དེ་
གནས་པ་ཡིན་མོད། ཁོས་དོན་དེ་ཁས་ལེན་མི་བྱེད་པ་རེད། ཆོས་བདག་པེ་ཁི་ལེ་གཙོ་བོར་བྱེད་པའི་མི་
མང་པོ་ཞིག་གིས་ཁོའི་རིགས་པ་དང་འགལ་བའི་འདོད་ཚུལ་དེ་ལ་དགག་པ་བྱེད། པེ་ཁི་ལེ་ནི་ཡུལ་དང་
དུས་ཐམས་ཅད་འཁྲུལ་སྣང་ཞིག་ཡིན་པར་འདོད་པའི་མཚན་ཉིད་རིག་པ་བ་ཞིག་ཡིན། རབ་འབྱམས་
པ་ཇོང་ཤུན་གྱིས་པེ་ཁི་ལེ་ཡི་འདོད་ཚུལ་དེ་ཐོས་པ་ན། ཁོས་རྡོ་ཕ་བོང་ཞིག་ལ་རྡོག་ཐོས་བསྟུན་ཏེ། རྡོ་
ཕ་བོང་འདི་ཡང་མི་བདེན་པ་ཡིན་ཟེར་རྒྱུ་ཡིན་ནམ་ཞེས་བརྒལ་ལན་བསྟན་རྒྱུ་ཡིན་ཞེས་སྐད་སྒྲ་བསྒྲགས།
ཨ་རིས་སི་ཐོས་དི་ཡིན་ནའང་འདྲ་ནེ་ཐོན་ཡིན་ནའང་འདྲ་གཉིས་ཆར་གྱིས་དུས་ཚོད་བདེན་པ་ཞིག་
ཡོད་པར་འདོད་པ་ཡིན། དེའི་དོན་ཡང་། བྱ་བ་གཉིས་ཀྱི་བར་གྱི་བར་དུ་ཆོད་པའི་དུས་ཚོད་ཀྱི་རིང་
ཐུང་དེ་ནི་ཁྱད་པར་སྤུ་ཙམ་མེད་པར་ཚད་ལེན་བྱེད་དུ་རུང་བར་འདོད་ལ། མ་ཟད་དུས་ཚོད་འཁོར་ལོ་དེ་
སྐྱོན་མེད་པ་ཞིག་ཡིན་ན། མི་སུ་ཞིག་གིས་ཚད་ལེན་བྱས་ནའང་དུས་ཚོད་ཀྱི་རིང་ཐུང་དེ་ནི་མཚུངས་པ་
ཞིག་ཡིན་བསབསམ་པ་རེད། བར་སྟོང་བདེན་པ་དང་མི་མཚུངས་པར། དུས་ཚོད་བདེན་པ་དེ་ནི་ནེ་ཐོན་
གཏན་སྲོལ་དང་མཐུན་འགྲིག་ཏུ་གནས་ཐུབ་པ་དང་། མ་ཟད་འདི་ནི་མི་མང་པོ་ཞིག་གིས་རྒྱུན་ཤེས་
ཤིག་ཡིན་པར་བཟུང་བ་རེད།
དེ་ལྟ་ན་ཡང་། དུས་རབས་ཉི་ཤུ་པའི་ཚན་རིག་པ་རྣམས་ཀྱིས་དེ་དག་གི་དུས་ཚོད་དང་བར་སྟོང་གི་
འདོད་ཚུལ་དེ་ལ་འགྱུར་བ་ཞིག་གཏང་དགོས་ངེས་ཡིན་པ་ཡིད་ལ་འཁོར། དེ་ནི་མཐོང་བར་འགྱུར་བ་
བཞིན་དུ། ཁོང་ཚོས་བྱ་བ་གཉིས་ཀྱི་བར་གྱི་དུས་ཚོད་ཀྱི་རིང་ཐུང་དཔེར་ན་འཕེན་འཕང་སྤོ་ལོའི་རྐྱང་
འཕར་གཉིས་ཀྱི་བར་གྱི་དུས་ཚོད་དེ་ཡང་དེ་དང་མཚུངས་པར་བརྟག་དཔྱད་མཁན་དང་འབྲེལ་ཡོད་པས་
དེ་ལ་བརྟེན་ནས་ཐག་གཅོད་བྱེད་དགོས་པར་ཤེས་རྟོགས་བྱུང་། ཁོང་ཚོས་ད་དུང་ཡང་དུས་ཚོད་དེ་ཡང་
བར་སྟོང་ལས་ཐ་དད་པ་རང་རྐྱ་བར་གནས་མི་སྲིད་པར་ཤེས་རྟོགས་བྱུང་། འདི་དག་ཐམས་ཅད་ཀྱང་
འོད་ཐིག་རྒྱུད་སྤྲོས་བྱེད་ཚུལ་གྱི་གསར་མཐོང་ལ་བརྟེན་ནས་བྱུང་བ་ཡིན་ནོ། །དེ་དག་ནི་ང་ཚོའི་རྒྱུན་
མཐོང་དང་འགལ་ཡོད་པ་ལྟ་བུ་ཞིག་ཡིན། དེ་ལྟ་ན་ཡང་། ང་ཚོའི་རྒྱུན་མཐོང་གི་ལྟ་བ་འདི་དག་ཀུ་ཤུ་
དང་རྒྱུ་སྐར་སོགས་འགུལ་སྐྱོད་དལ་བའི་དངོས་པོ་ལ་ནུས་ལྡན་ཞིག་ཡིན་མོད་ཀྱི། འོད་ཀྱི་མགྱོགས་
ཚད་དམ་ཡང་ན་འོད་ཀྱི་མགྱོགས་ཚད་དང་ཉེ་བའི་དངོས་པོ་རྣམས་གཏན་ལ་འབེབས་པ་ན་མཐའ་
གཅིག་ཏུ་ནུས་མེད་ཡིན་ནོ།།

ལེའུ་ལྔ་པ། ལྟོས་བཅས་སྨྲ་བ།

༡༦༧༦ལོར་ཏན་མག་གི་གནམ་དཔྱད་རིག་པ་བ་ཨོ་ཨེ•ཁི་རིས་སི་ཐན•རོ་མེར 
Ole Christensen Roener (1644–1710)གྱིས་ཐེངས་དང་པོར་འོད་དེ་ཚད་དང་
བཅས་ཤིང་མགྱོགས་ཚད་ཤིན་ཏུ་ཆེ་བའི་སྒོ་ནས་བགྲོད་པར་བྱེད་པར་ཤེས་རྟོགས་བྱུང་། སྐར་མ་
ཕུར་བུའི་སྲུང་སྐར་ལ་བརྟག་དཔྱད་བྱས་ན། དེ་དག་སྐབས་སྐབས་སུ་མིག་ལམ་ནས་ཡལ་འགྲོ་
བར་ཡིད་ལ་འཁོར་འོང་། དེ་ཡང་སྐབས་སྐབས་སུ་མི་མཐོང་བར་གྱུར་འགྲོ་བ་ཡིན། དེའི་རྒྱུ་
མཚན་ཡང་དེ་དག་ཤིན་ཏུ་ཆེ་བའི་རྒྱུ་སྐར་དེའི་ཕག་ཏུ་བགྲོད་འགྲོ་བའི་དབང་གིས་ཡིན། སྐར་མ་
ཕུར་བུའི་སྐར་འཛིན་དེ་ནི་སྒྲིག་སྲོལ་དང་ལྡན་པ་ཞིག་ཡིན་འོས་མོད་ཀྱི། འོན་ཀྱང་སྐར་འཛིན་འདི་
དག་ནི་དེ་འདྲ་ཞིག་མ་ཡིན་པར་རོ་མེར་གྱིས་ཤེས་རྟོགས་བྱུང་། དེ་ལྟ་ན་འོ་ན་སྲུང་སྐར་དེ་རྣམས་
ཁོ་རང་གི་འཁོར་ལམ་གྱི་ནང་ནས་རེས་འགའ་མགྱོགས་ལ་རེས་འགའ་དལ་བ་ཞིག་ཡིན་ནམ་ཞེ་ན།
ཁོང་གིས་དེ་ལ་འགྲེལ་བཤད་གཞན་ཞིག་བྱེད་པ་རེད། གལ་ཏེ་འོད་དེ་ཚད་མེད་པའི་མགྱོགས་
ཚད་ཀྱི་སྒོ་ནས་བགྲོད་པ་ཡིན་ན། དུས་སྐད་ཅིག་ལྟ་བུ་གཅིག་ལ་ཐག་རིང་ཐུང་ཐམས་ཅད་ལ་
བགྲོད་ཐུབ་པའི་དབང་གིས་སྐར་མ་ཕུར་བུ་དེ་ས་ཡི་གོ་ལ་དང་ཉེ་བ་དང་རིང་བའི་རྣམ་པ་གང་ཞིག་
ཡིན་པའི་དབང་དུ་བཏང་ན་ཡང་། རྣམ་པ་དེ་གཞན་དུ་འགྱུར་མི་སྲིད་པས། དཔེར་ན་གནམ་རིག་
དུས་ཚོད་འཁོར་ལོའི་དུང་སྒྲ་དེ་འཛོལ་མེད་ཡིན་པ་བཞིན་དུ། སྐར་འཛིན་བྱུང་བའི་སྐད་ཅིག་དེ་
ཉིད་ལ། ས་ཡི་གོ་ལའི་ཐོག་ནས་ང་ཚོས་ཀྱང་སྐར་འཛིན་བྱུང་བར་མཐོང་ཐུབ་འོས་པ་ཞིག་ཡིན་ནོ་
ཞེས་བསྟན་པར་བྱས།
ད་ལྟ་གལ་ཏེ་འོད་དེ་ཚད་དང་བཅས་པའི་མགྱོགས་ཚད་ཀྱིས་བགྲོད་པར་བྱེད་པ་ཡིན་ན། ང་
ཚོས་སྐར་འཛིན་བྱུང་ཟིན་པའི་རྗེས་ཀྱི་དུས་གང་ཡང་རུང་བ་ཞིག་ལ་མཐོང་ཐུབ་པ་ཡིན་ལ། དེ་
འདྲའི་ཕྱི་འགྱང་དེ་ནི་འོད་ཀྱི་མགྱོགས་ཚད་དང་། དེ་བཞིན་དུ་སྐར་མ་ཕུར་བུ་དང་ས་ཡི་གོ་ལའི་
བར་གྱི་བར་ཐག་ལ་རག་ལས་པ་ཡིན། གལ་ཏེ་སྐར་མ་ཕུར་བུ་ཁོ་རང་དང་ས་ཡི་གོ་ལའི་བར་གྱི་
བར་ཐག་དེ་ལ་འགྱུར་བ་མེད་ན། སྐར་འཛིན་ཐམས་ཅད་ཀྱི་ཕྱི་འགྱང་གི་དུས་ཚོད་རིང་ཐུང་དེ་
མཚུངས་པ་ཡིན། དེ་ལྟ་ན་ཡང་། སྐབས་འགའ་ཞིག་ལ་ནི་སྐར་མ་ཕུར་བུ་དེ་ས་ཡི་གོ་ལ་དང་ཉེ་
བར་འགྱུར་འགྲོ་བ་ཡིན། དེ་འདྲའི་རྣམ་པའི་འོག་ནས། སྐར་འཛིན་འབྱུང་བའི་བརྡ་རྟགས་འབྱུང་
བའི་བར་གྱི་དུས་ཚོད་དེ་ཇེ་ཐུང་ལ་འགྲོ་བ་ཡིན་ལ། དེའི་ཕྱིར་བརྡ་རྟགས་དེ་ས་ཡི་གོ་ལའི་ཐོག་ཏུ་
བསླེབས་པའི་དུས་ཚོད་དེ་ཡང་སྐར་མ་ཕུར་བུ་དེའི་བར་ཐག་མི་འགྱུར་བའི་སྐབས་ལས་ཅུང་ཟད་ཇེ་
སྔ་ལ་འགྱུར་བ་ཡིན། དེ་དང་རིགས་པ་མཚུངས་པར། ཕུར་བུ་དེ་ས་ཡི་གོ་ལ་ལས་ཇེ་རིང་ལ་སོང་
བ་ན། ང་ཚོས་སྐར་མ་དེ་དག་གི་སྐར་འཛིན་བྱུང་བར་མཐོང་བའི་དུས་དེ་ཡང་ཇེ་ཕྱི་ལ་འགྲོ་བ་ཡིན།
དེ་འདྲའི་སྔ་ཕྱི་ལ་བསླེབས་པའི་ཚད་དེ་ནི་འོད་ཀྱི་མགྱོགས་ཚད་ལ་བརྟེན་ནས་ཐག་གཅོད་བྱེད་
དགོས་ལ། དེ་ཡང་ང་ཚོས་ཚད་ལེན་བྱེད་དུ་རུང་བ་ཡིན་ཞིང་། རོ་མེར་གྱིས་ཚད་ལེན་དེ་དངོས་སུ་
བྱས་པ་ཡིན་ནོ། །དེ་ཡང་ལོ་གཅིག་གི་ནང་ནས་ས་ཡི་གོ་ལ་དེ་སྐར་མ་ཕུར་བུའི་རྒྱུ་ལམ་དང་ཉེ་
བར་བཅར་བའི་སྐབས་སུ། ཕུར་བུའི་སྲུང་སྐར་གྱི་སྐར་འཛིན་འབྱུང་བ་སྔ་བ་དང་། ས་ཡི་གོ་ལ་དེ་
དེའི་རྒྱུ་ལམ་ལས་རིང་དུ་གྱེས་པ་ན་སྐར་འཛིན་འབྱུང་བ་ཕྱི་བར་ཡོད་པ་རོ་མེར་གྱི་ཡིད་ལ་འཁོར་བ་
དང་། ཁོས་ཁྱད་པར་དེ་ཉིད་ལ་བརྟེན་ནས་འོད་ཀྱི་མགྱོགས་ཕྱོད་དེ་རྩིས་རྒྱགས་བྱས་པ་ཡིན། དེ་
ལྟ་ན་ཡང་ཁོས་ས་ཡི་གོ་ལ་དེ་དང་ཕུར་བུའི་བར་གྱི་བར་ཐག་གི་འགྱུར་བ་དངོས་དེ་གནད་ལ་ཐིག་
པའི་སྒོ་ནས་ཚད་ལེན་བྱེད་མི་ཐུབ། དེའི་ཕྱིར་ཁོའི་འོད་ཀྱི་མགྱོགས་ཚད་དེ་སྐར་ཆ་རེ་ལ་ཨིན་ལེ་
༡༤༠༠༠༠ཡིན། དེང་རབས་ཀྱི་འོད་ཀྱི་མགྱོགས་ཕྱོད་དེ་སྐར་ཆ་རེ་ལ་ཨིན་ལེ་༡༨༦༠༠༠ཡིན་ནོ། །
དེ་ལྟ་ན་ཡང་། རོ་མེར་གྱིས་འོད་དེ་ཚད་དང་བཅས་པའི་མགྱོགས་ཕྱོད་ཀྱི་སྒོ་ནས་བགྲོད་པར་བྱེད་
པ་ར་སྤྲོད་བྱས་པ་མ་ཟད། འགྲོས་དེ་ཡང་ཚད་ལེན་བྱས་པས། གྲུབ་འབྲས་དེ་ནི་ཤིན་ཏུ་ཆེན་པོ་
ཞིག་རེད། འདི་ནི་ནེ་ཐོན་གྱིས་རང་བྱུང་མཚན་ཉིད་རིག་པའི་གྲངས་རྩིས་ཀྱི་རྩ་རིགས་ཞེས་པའི་
དེབ་དེ་འགྲེམ་སྤེལ་བྱས་པའི་ལོ་བཅུ་གཅིག་གི་སྔོན་ནས་ཡིན་པར་ཤེས་དགོས་སོ།།
༡༨༦༥ལོར། དབྱིན་ཇི་ཡི་དངོས་ཁམས་རིག་པ་བ་ཇེམ་སི• ཁི་ར་ཁི•མེ་ཁོ་སི་ཝེ་James Clerk
Max well ཡིས་རིག་གཞུང་ཞིག་བསྟན་ཏེ། དེའི་བར་དུ་བེད་སྤྱོད་བྱས་པའི་གློག་ཤུགས་དང་ཁབ་
ལེན་ཤུགས་ལ་གསལ་བཤད་བྱེད་པའི་རིག་གཞུང་གི་ཆ་འགའ་ཞིག་གཅིག་འགྱུར་བྱས། དེ་ནས་
བཟུང་ང་ཚོ་ལ་འོད་ཀྱི་བགྲོད་ཚུལ་བསྟན་པའི་རིག་གཞུང་ཡང་དག་པ་ཞིག་དང་ལྡན་པར་གྱུར།
གནའ་བོའི་མི་རྣམས་ཀྱིས་གློག་དང་ཁབ་ལེན་ཡོད་པ་ཙམ་ཞིག་ཤེས་མོད་ཀྱི། འོན་ཀྱང་དུས་
རབས་བཅོ་བརྒྱད་པའི་ནང་ནས། དབྱིན་ཇི་ཡི་རྫས་འགྱུར་རིག་པ་བ་ཧེན་རེ• ཁ་ཝེན་ཏིས་སི་
Henry Cavendlsh དང་ཧྥ་རན་སི་ཡི་དངོས་ཁམས་རིག་པ་བ་ཁྲ་སི•ཨོ་ཀུ་སི་ཐན•ཁུལ་ལོན་
Charles Augustin Coulomd གཉིས་ཀྱིས་གློག་ལྡན་དངོས་པོ་གཉིས་ཀྱི་བར་གྱི་གློག་ཤུགས་
ཀྱི་གྲངས་ཚད་གཏན་སྲོལ་དེ་ད་གཟོད་གསར་གཏོད་བྱས། དུས་རབས་བཅུ་དགུ་པའི་སྟོད་ཙམ་དུ།
དངོས་ཁམས་རིག་པ་བ་འགའ་ཞིག་གིས་དེ་དང་རིགས་མཐུན་པའི་ཁབ་ལེན་ཤུགས་ཀྱི་གཏན་
སྲོལ་གཏན་ལ་ཕབ། མེ་ཁོ་སི་མེ་ཡིས་གློག་ཤུགས་དང་ཁབ་ལེན་ཤུགས་འདི་དག་ནི་གཞི་རྡུལ་
ཕན་ཚུན་གྱི་བར་དུ་ཐད་ཀར་བྱེད་ལས་འཇུག་པའི་དབང་གིས་བྱས་པ་མ་ཡིན་པར། གློག་ཁུར་
དང་གློག་རྒྱུན་རེ་རེ་བཞིན་ཐམས་ཅད་ཀྱི་ཉེ་འཁོར་གྱི་བར་སྟོང་དུ་ར་བ་ཞིག་སྐྱེད་པ་དང་། ར་བ་དེ་
ཉིད་ཀྱིས་བར་སྟོང་དེའི་ནང་དུ་ཡོད་པའི་དེ་ལས་གཞན་པའི་གློག་ཁུར་དང་གློག་རྒྱུན་ཐམས་ཅད་ཀྱི་
ཐོག་ཏུ་ཤུགས་ཀྱི་བྱེད་ལས་འཇུག་པར་བྱེད་པར་གྲངས་རྩིས་ཀྱི་སྒོ་ནས་ར་སྤྲོད་བྱས། ཁོས་ར་བ་
རྐྱང་པ་རེ་རེ་བཞིན་དུ་གློག་ཤུགས་དང་ཁབ་ལེན་ཤུགས་གཉིས་ཆར་ལྡན་པས། གློག་དང་ཁབ་
ལེན་གཉིས་ངོ་བོ་གཅིག་ལ་བྱེད་ལས་ཐ་དད་པ་གཉིས་ཡིན་པར་ཤེས་རྟོགས་བྱུང་བ་དང་། དེ་
འདྲའི་ཤུགས་དེ་ལ་ཁོས་གློག་ཁབ་ལེན་ཤུགས་དང་། དེ་དང་ལྡན་པའི་ར་བ་དེ་ལ་གློག་ཁབ་ལེན་
ར་བ་ཞེས་འདོགས་པར་བྱེད་པ་ཡིན་ནོ།།
གློག་ཁབ་ལེན་ར་བ་འདི་དག་གི་ནང་དུ་རླབས་རྣམ་གྱི་འགུལ་སྐྱོད་ཕྲ་མོ་དང་ལྡན་པ་དང༌།
རླབས་རྣམ་དེ་དག་ཀྱང་དཔེར་ན་རྫིང་བུའི་ངོགས་ཀྱི་ཆུ་གཉེར་བཞིན་དུ་མགྱོགས་ཚད་བརྟན་པོའི་
སྒོ་ནས་འགུལ་སྐྱོད་བྱེད་པར་མེ་ཁོ་སི་ཝེ་མཉམ་བྱ་རྩིས་ཕྲེང་གིས་སྔོན་དཔག་བྱས། ཁོས་མགྱོགས་
ཚད་དེ་རྩིས་རྒྱག་བྱེད་པའི་སྐབས་སུ་དེ་ནི་འོད་ཀྱི་མགྱོགས་ཚད་དང་གཅིག་མཚུངས་ཡིན་པར་
གསར་རྟོགས་བྱུང༌། མེ་ཁོ་སི་ཝེའི་རླབས་ཀྱི་རླབས་ཚད་དེ་ལི་སྨི་གཅིག་ཆ་ཁྲི་བརྒྱ་ལ་བགོས་པའི་
ཆ་བཞི་བཅུ་ནས་བརྒྱད་ཅུའི་བར་དུ་ཡོད་པའི་སྐབས་སུ་མི་ཡི་མིག་གིས་འོད་ཉིད་དུ་མཐོང་བར་
འགྱུར་བར་ད་ལྟ་ང་ཚོས་ཤེས་ཟིན་པ་རེད། ༼རླབས་ཞེས་པ་དེ་ནི་རླབས་རྩེ་དང་རླབས་གཤོང་གི་
རྒྱུན་ཞིག་རེད། རླབས་ཚད་ཅེས་པ་དེ་ནི་རླབས་རྩེ་དང་རླབས་གཤོང་གི་བར་གྱི་བག་ཐག་དེ་ལ་
ཟེར་བ་ཡིན༽མཐོང་རུང་གི་རླབས་ཚད་ལས་ཀྱང་ཐུང་བ་དེ་ནི་སྨུག་ཕྱིའི་འོད་དམ་ཡང་ན་ཨེ་ཁེ་སི་
འཕྲོ་ཐིག་གམ་ཡང་ན་ཁ་མ་འཕྲོ་ཐིག་ཡིན། རླབས་ཚད་ཆེས་རིང་བའི་རླབས་ནི། སྤྲོས་ནུས་གློག་
རླབས། ༼དེའི་རླབས་ཚད་དེ་ནི་སྨི་གཅིག་གམ་ཡང་ན་དེ་ལས་ཀྱང་རིང༽དང་། རླབས་ཕྲན་དང་
༼ལི་སྨི་གཅིག་ཙམ་དུ་ཡོད༽ ཡང་ན་དམར་ཕྱིའི་འཕྲོས་ཐིག་ཡིན། ༼དེ་ནི་ལི་སྨི་གཅིག་ཆ་ཁྲི་ལ་
བགོས་པའི་ཆ་གཅིག་ལས་ཀྱང་ཐུང་ལ་འོན་ཀྱང་མཐོང་རུང་གི་རླབས་ཚད་ལས་ཀྱང་རིང་བ་ཡིན།༽
མེ་ཁོ་སི་ཝེའི་རིག་གཞུང་གིས་སྤྲོས་གློག་གམ་ཡང་ན་འོད་རླབས་དེ་ནི་འགྲོས་བརྟན་པོ་གང་
ཡང་རུང་བ་ཞིག་གིས་བགྲོད་པར་མཚོན་པ་ཡིན། འདི་ནི་ནེ་ཐོན་རིག་གཞུང་གི་ནང་དུ་ལྟོས་མེད་
རང་རྐྱ་བའི་མི་གཡོ་བ་ཞིག་ཡོད་མི་སྲིད་པར་འདོད་པའི་ལྟ་བ་དང་འགྲིག་ཐབས་མེད་པ་ཞིག་ཡིན།
དེའི་རྒྱུ་མཚན་ཡང་གལ་ཏེ་དེ་འདྲའི་ལྟོས་སའི་ཚད་ཅིག་མི་ལྡན་ན། དངོས་པོའི་འགྲོས་དེ་ལ་ཁས་
ལེན་མཐུན་པའམ་མཐུན་སྣང་་ཞིག་ཡོད་མི་སྲིད་པ་རེད། དེའི་རྒྱུ་མཚན་ལ་གོ་བ་ཡང་དག་པ་ཞིག་
ལོན་པའི་ཆེད་དུ་སླར་ཡང་མེ་འཁོར་གྱི་ཐོག་ནས་འཕེན་ཕམ་སྤོ་ལོ་འཕེན་པའི་དོན་ལ་བསམ་པར་
བྱེད། གལ་ཏེ་སྤོ་ལོ་དེ་མེ་འཁོར་གྱི་མདུན་དུ་འཕངས་པ་ན། ཁྱོད་ཀྱི་འགྲན་ཡ་ཡིས་སྤོ་ལོ་དེ་དུས་
ཚོད་རེ་ལ་ཨིན་ལེ་བཅུ་ཡི་འགྲོས་ཀྱིས་བགྲོད་པར་བྱེད་པར་འཇལ་ཐུབ་ན། སྟེགས་བུའི་ཐོག་ཏུ་
ཡོད་པའི་བརྟག་དཔྱད་མཁན་ཞིག་གིས་སྤོ་ལོ་དེ་ཉིད་དུས་ཚོད་རེ་ལ་ཨིན་ལེ་བརྒྱ་ཐམས་པའི་
འགྲོས་ཀྱིས་བགྲོད་པར་ཚད་ལེན་བྱེད་ཐུབ་པར་སྔོན་དཔག་བྱེད་ཐུབ། དེའི་ནང་གི་དུས་ཚོད་རེ་ལ་
ཨིན་ལེ་བཅུ་ཡི་འགྲོས་དེ་ནི་མེ་འཁོར་ལ་ལྟོས་པའི་འགུལ་སྐྱོད་ཀྱི་འགྲོས་ཡིན། དེའི་ཐོག་ཏུ་དུས་
ཚོད་རེ་ལ་ཨིན་ལེ་དགུ་བཅུ་ནི་མེ་འཁོར་དེ་སྟེགས་བུ་ལ་ལྟོས་པའི་འགུལ་སྐྱོད་ཀྱི་འགྲོས་ཡིན། དེ་
ལྟ་ན་སྤོ་ལོའི་མགྱོགས་ཚད་དེ་ཇི་ཙམ་ཡིན་ནམ། དུས་ཚོད་རེ་ལ་ཨིན་ལེ་བཅུ་ཡིན་ནམ་དགུ་བཅུ་
ཡིན། ཁྱོད་ཀྱིས་ཇི་ལྟར་ཐག་གཅོད་བྱེད་རྒྱུ་ཡིན་ནམ། མེ་འཁོར་ལ་ལྟོས་ནས་གཞག་གམ་ཡང་ན་
ས་ངོས་ལ་ལྟོས་ནས་འཇོག་པར་བྱེད། ལྟོས་མེད་རང་རྐྱ་བའི་མི་གཡོ་བ་ཞིག་མེད་པའི་འོག་ནས་
མགྱོགས་ཚད་རང་རྐྱ་བ་ཞིག་གཞག་མི་ཐུབ་བོ། །དེ་དང་རིགས་པ་མཚུངས་པའི་སྒོ་ནས། སྤོ་ལོ་
ཞིག་ལ་མགྱོགས་ཚད་གང་ཡང་རུང་བ་ཞིག་དང་ལྡན་ཞིང་། དེ་ཡང་ལྟོས་ས་གང་ཡང་རུང་བ་ཞིག་
ལ་ལྟོས་ནས་གཞག་དགོས་ཞེས་ཀྱང་བཤད་དུ་མི་རུང་ངོ་། །ནེ་ཐོན་གཏན་སྲོལ་གྱི་དབང་དུ་བྱས་
ན། གོང་གི་བཤད་པ་དེ་འོད་ལ་སྦྱར་དུ་རུང་འོས་པ་ཡིན། དེ་ལྟ་ན། མེ་ཁོ་སི་ཝེ་རིག་གཞུང་གི་
ནང་གི་འོད་རླབས་དེ་འགྲོས་བརྟན་པོ་ཞིག་གིས་བགྲོད་པར་བྱེད་པ་དེས་ཅི་ཞིག་མཚོན་པ་ཡིན་
ནམ།
མེ་ཁོ་སི་ཝེ་རིག་གཞུང་དང་ནེ་ཐོན་གྱི་རིག་གཞུང་འཆམ་མཐུན་ཡོངས་པའི་ཆེད་དུ། མི་
རྣམས་ཀྱིས་གཞི་རྣམ་ཞེས་པའི་དངོས་པོ་ཞིག་དང་ལྡན་ཞིང་། དེ་ནི་མེད་པའི་གནས་མེད་ཅིང་།
ཐ་ན་སྟོང་རྐྱང་གི་ནང་དུ་ཡང་ཡོད་པར་འདོད། གཞི་རྣམ་གྱི་འདོད་ཚུལ་དེ་ལ་ཚན་རིག་པའི་ནང་
ནས་ད་དུང་ཡང་ཡིད་དབང་འགུག་ཤུགས་གཞན་ཞིག་དང་ལྡན། དེ་ཡང་དཔེར་ན་ཆུ་གཉེར་ཆུ་ལ་
བརྟེན་པ་དང་སྒྲ་རླབས་མཁའ་དབུགས་ལ་བརྟེན་པ་ཇི་ལྟ་བ་བཞིན་དུ་གློག་ཁབ་ལེན་ནུས་པ་དང་
འགུལ་རླབས་དེ་ཡང་མཚམས་སྦྱར་གྱི་དངོས་པོ་གཞན་ལ་བརྟེན་ཏེ་འདྲེན་པར་བྱེད་དགོས་པ་ཡིན་
བསམ་པར་བྱེད་པ་རེད། ལྟ་བ་འདི་ཉིད་ཀྱི་དབང་དུ་བྱས་ན། སྒྲ་རླབས་དེ་མཁའ་དབུགས་རྒྱུད་
ནས་བགྲོད་པ་ཇི་ལྟ་བ་བཞིན་དུ་འོད་རླབས་དེ་ཡང་གཞི་རྣམ་བརྒྱུད་ནས་བགྲོད་པར་བྱེད་པ་རེད།
དེའི་ཕྱིར་མེ་ཁོ་སི་ཝེ་ཡི་རྩིས་ཕྲེང་དེས་མགྱོགས་ཚད་གཏན་ལ་ཕབ་པ་དེ་ཡང་གཞི་རྣམ་ལ་ལྟོས་
ནས་ཚད་ལེན་བྱས་པ་ཞིག་ཡིན་འོས་པ་རེད། འདོད་ཚུལ་འདི་ཉིད་ཀྱི་དབང་དུ་བྱས་ན། བརྟག་
དཔྱད་མཁན་སོ་སོས། འོད་དེ་ཡང་འགྲོས་མི་མཚུངས་པར་སོ་སོའི་སྒོ་ནས་རང་རང་གི་ཕྱོགས་ལ་
འོང་བར་མཐོང་བར་འགྱུར་བ་ཡིན་མོད། འོན་ཀྱང་གཞི་རྣམ་ལ་ལྟོས་པའི་འོད་ཀྱི་འགྲོས་དེ་ནི་
མཚུངས་པ་ཡིན་ནོ།།
འདོད་ཚུལ་འདི་ཉིད་ལ་ཞིབ་དཔྱད་བྱེད་དུ་རུང་བ་ཡིན། དེ་ཡང་འོད་ཀྱི་འབྱུང་ཁུངས་གང་
ཡང་རུང་བ་ཞིག་ནས་འོད་དེ་སྤྲོས་པར་བསམ་པར་བྱེད། གཞི་རྣམ་རིག་གཞུང་གི་དབང་དུ་བྱས་
ན། འོད་དེ་གཞི་རྣམ་བརྒྱུད་ནས་བགྲོད་པར་བྱེད་པའི་འགྲོས་དེ་ལ་འོད་ཀྱི་མགྱོགས་ཚད་ཟེར།
གལ་ཏེ་ང་ཚོས་གཞི་རྣམ་བརྒྱུད་ནས་འོད་ཀྱི་འབྱུང་ཁུངས་ལ་ཕྱོགས་ནས་སོང་བ་ན། འོད་ཀྱི་འབྱུང་
ཁུངས་ལ་ཉེ་བར་བཅར་བའི་འགྲོས་དེ་ནི་འོད་དེ་གཞི་རྣམ་གྱི་ནང་གི་འགྲོས་དང་ང་ཚོ་གཞི་རྣམ་གྱི་
ནང་གི་འགྲོས་གཉིས་ཀྱི་བསྡོམས་དེ་ཉིད་ཡིན། དེའི་ཕྱིར་འོད་དེ་ང་ཚོ་ལ་ཉེ་བར་བཅར་བའི་
འགྲོས་དེ་ང་ཚོ་མི་གཡོ་བའམ་ཡང་ན་ཕྱོགས་གཞན་དུ་འགུལ་སྐྱོད་བྱེད་པ་ལས་ཀྱང་མགྱོགས་ཆེ་བ་
ཡིན། དེ་ལྟ་ན་ཡང་། འོད་ཀྱི་མགྱོགས་ཚད་དེ་ང་ཚོའི་འོད་ཀྱི་འབྱུང་ཁུངས་ལ་ཉེ་བར་བཅར་བའི་
འགྲོས་ལས་ཀྱང་ཤིན་ཏུ་མགྱོགས་ཆེ་བ་ཡིན། དེའི་ཕྱིར་དེ་འདྲའི་མགྱོགས་ཚད་ཀྱི་ཁྱད་པར་འབྱེད་
དགོས་ན་དཀའ་ངལ་ཤིན་ཏུ་ཆེན་པོ་ཡིན།
༡༨༨༧ལོར། ཨ་པེར་ཐི•མེ་ཁོ་ཨེ་སུན་༼ ཁོ་ནི་ཕྱིས་སུ་ཨ་རི་མི་ཡི་ནང་གི་ཐེངས་དང་པོ་ནོ་
པེར་བྱ་དགའ་ཐོབ་མཁན་ཡིན་ཞེས་སུ་གྲགས༽དང་ཨེ་ཏི་ཝར•མོར་ལེ་གཉིས་ཀྱིས་ཁི་ལེ་ཝེ་ལེ་ཡི་
ཁེ་སི་ཉེར་སྤྱོད་ཚན་རིག་སློབ་གྲྭའི་༼ད་ལྟའི་ཁེ་སི་ནུབ་ཉར་སློབ་ཆེན་ཡིན༽ཆེས་ཤིན་ཏུ་ཕྲ་ཞིང་
ཞིབ་ལ་དཀའ་ངལ་ཆེ་བའི་ཚོད་ལྟ་ཞིག་བྱས། ཁོ་ཚོས་ས་ཡི་གོ་ལ་ཡིས་སྐར་ཆ་རེ་ལ་ཨིན་ལེ་ཉི་ཤུ་
ཡི་འགྲོས་ཀྱིས་ཉི་མ་ལ་སྤྱི་འཁོར་བྱེད་བཞིན་ཡོད་པས། ཁོང་ཚོའི་ཚོད་ལྟ་ཁང་དེ་ཡང་ཚད་མཐོན་
པོའི་མགྱོགས་ཚད་ཀྱིས་གཞི་རྣམ་བརྒལ་ནས་འགུལ་སྐྱོད་བྱེད་བཞིན་ཡོད་པར་ཡིད་ལ་འཁོར།
གཞི་རྣམ་དེ་ཉི་མ་ལ་ལྟོས་ན་ཕྱོགས་གང་དུ་ཕྱོགས་ནས་འཁོར་བ་དང་། དེའི་མགྱོགས་ཚད་དམ་
ཡང་ན་འཁོར་སྐྱོད་བྱེད་མིན་ཙམ་ཡང་ཤེས་མཁན་མེད་པ་ནི་སྨོས་མི་དགོས་པ་ཞིག་རེད། འོན་
ཀྱང་ལོ་གཅིག་གི་དུས་མི་མཚུངས་པ་ལ་ཚོད་ལྟ་ཡང་ཡང་བྱས་ན། ས་ཡི་གོ་ལ་དེ་ཉིད་དེའི་རྒྱུ་ལམ་
གྱི་གནས་མི་མཚུངས་པ་ལ་ཡོད་པའི་དབང་གིས། དེ་འདྲའི་ལྐོག་གྱུར་མི་ཤེས་པའི་དོན་དེ་ལ་
འགྲེལ་བཤད་བྱེད་ཐུབ་རེ་ཡོད་པ་རེད། དེ་ལྟ་བུའི་སྒོ་ནས་མེ་ཁོ་ཝེ་སུན་དང་མོར་ལེ་གཉིས་ཀྱིས་
ཚོད་ལྟ་འཆར་འགོད་བྱས་ཏེ། ས་ཡི་གོ་ལ་དེ་གཞི་རྣམ་གྱི་ནང་ནས་འགུལ་སྐྱོད་བྱེད་པའི་ཕྱོགས་
༼འོད་ཀྱི་འབྱུང་ཁུངས་ཀྱི་ཕྱོགས་སུ་བགྲོད་པའི་སྐབས༽དང་དེ་དང་དྲང་ཐད་དུ་གྱུར་པའི་
ཕྱོགས༼ ས་ཡི་གོ་ལ་དེ་འོད་ཁུངས་ཀྱི་ཕྱོགས་སུ་མི་བགྲོད་པའི་སྐབས༽གཉིས་ཀྱི་འོད་ཀྱི་མགྱོགས་
ཚད་དེ་བསྡུར་བས། ཕྱོགས་གཉིས་པོའི་འོད་ཀྱི་མགྱོགས་ཚད་དེ་མཐའ་གཅིག་ཏུ་མཚུངས་པ་ཞིག་
ཡིན་པར་ཁོང་ཚོས་བསམ་ཡུལ་ལས་འདས་པའི་སྒོ་ནས་ཤེས་རྟོགས་བྱུང༌། དེས་ཁོང་ཚོ་ནི་ཧ་ལས་
དགོས་པར་བྱས།
༡༨༨༧ནས་༡༩༠༥ལོའི་བར་ཚན་རིག་པ་རྣམས་ཀྱིས་གཞི་རྣམ་རིག་གཞུང་འཛུག་ཐུབ་ཐབས་
སྣ་ཚོགས་པ་བྱས། དེའི་ནང་གི་ཆེས་སྐད་གྲགས་ཆེ་བ་དེ་ནི། ཧོ་ལན་གྱི་དངོས་ཁམས་རིག་པ་བ་
ཧིན་དྷི་རེ་ཁི“ ལོ་རན་ཚི་ཡི་འགྲེལ་བཤད་དེ་རེད། ཁོས་དངོས་པོ་རྣམས་གཞི་རྣམ་བརྒྱུད་དེ་འཁོར་
སྐྱོད་བྱེད་པ་ན་ཇེ་ཆུང་དུ་འགྲོ་བ་དང་། དུས་ཚོད་འཁོར་ལོ་དེ་གཞི་རྣམ་གྱི་ནང་ནས་འགུལ་སྐྱོད་
བྱེད་པ་ན་ཇེ་དལ་དུ་འགྲོ་བའི་དབང་དུ་བྱས་ཏེ། མེ་ཁོ་ཨེ་སུན་དང་མོར་ལེ་གཉིས་ཀྱི་ཚོད་ལྟའི་
མཇུག་འབྲས་ལ་འགྲེལ་བཤད་བྱེད་ཐུབ་ཐབས་བྱས་མོད། དེ་ལྟ་ན་ཡང་། ༡༩༠༥ལོར། སི་ཝེས་
ཙེར་གྱི་ཆེད་ཁེའི་བདག་དབང་ལས་ཁུངས་ཀྱི་ལས་བཟོ་བ་དེའི་སྐབས་སུ་མིང་གྲགས་གང་ཡང་མི་
ལྡན་པ་ཨ་འེ་པེ་ཐི•ཨེ་ཡན་སེ་ཐན་གྱི་སྐད་གྲགས་ལྡན་པའི་དཔྱད་རྩོམ་ཞིག་གི་ནང་དུ། མི་རྣམས་
ཀྱིས་ལྟོས་མེད་རང་རྐྱ་བའི་དུས་ཚོད་གཅིག་ཡོད་པར་འདོད་པའི་ལྟ་བ་དེ་འདོར་འདོད་ཡོད་ན།
གཞི་རྣམ་གྱི་འདོད་ཚུལ་དེ་ནི་དགོས་མེད་ལྷག་མར་གྱུར་པ་ཞིག་རེད་ཅེས་བསྟན་ཡོད། ༼དེའི་རྒྱུ་
མཚན་ཅི་ཡིན་ང་ཚོས་མྱུར་དུ་ཤེས་པར་འགྱུར་རོ༽གཟའ་འཁོར་འགའ་ཞིག་གི་རྗེས་སུ་ཧྥ་རན་སི་ཡི་
གྲངས་རྩིས་རིག་པ་བ་ཧན་རི•ཕོ་ཡན་ཁེ་ཡིས་ཀྱང་དེ་དང་རིགས་མཚུངས་པའི་ལྟ་བ་ཞིག་བསྟན།
ཨེ་ཡན་སེ་ཐན་གྱི་སྒྲུབ་བྱེད་དེ་ཉིད་དངོས་ཁམས་ལ་ཉེ་ཆེ་བ་ཡིན། ཕོ་ཡན་ཁེ་ཡིས་ནི་དོན་དེ་
གྲངས་རྩིས་ཀྱི་དོན་ཙམ་ཁོ་ནར་བཟུང་བ་དང་། ཨེ་ཡན་སེ་ཐན་གྱི་རིག་གཞུང་གི་འགྲེལ་བཤད་དེ་
ཡང་གཏན་ནས་ཁས་ལེན་མི་བྱེད་པ་རེད།
མིང་ལ་བརྟེན་ནས་དོན་ལ་བལྟས་ན། ཨེ་ཡན་སེ་ཐན་གྱི་ལྟོས་བཅས་སྨྲ་བའི་རྩ་བའི་འདོད་
ཚུལ་དེས། རང་དབང་གི་སྒོ་ནས་འགུལ་སྐྱོད་བྱེད་པའི་བརྟག་དཔྱད་མཁན་གྱི་འགྲོས་གང་ཡིན་ལ་
ལྟོས་པ་མེད་པར་ཚན་རིག་གི་གཏན་སྲོལ་དེ་དག་ནི་གཅིག་མཚུངས་ཡིན་པར་བཤད་ཡོད། འདི་
ནི་ནེ་ཐོན་འགུལ་སྐྱོད་གཏན་སྲོལ་ལ་སྦྱར་ཐུབ། འོན་ཀྱང་ཨེ་ཡན་སེ་ཐན་གྱི་འདོད་ཚུལ་དེ་ད་ལྟ་ནི་
མེ་ཁོ་སི་ཝེ་ཡི་ལྟ་བའི་བར་དུ་རྒྱ་སྐྱེད་བྱས་ཡོད། དེ་ཉིད་བཤད་སྟངས་གཞན་ཞིག་བྱས་ན། མེ་ཁོ་
སི་ཝེ་རིག་གཞུང་གིས་འོད་ཀྱི་མགྱོགས་ཚད་ལ་གྲངས་ཐང་ངེས་པ་ཡོད་པར་བསྟན་ཡོད། རང་
དབང་གིས་འགུལ་སྐྱོད་བྱེད་པའི་བརྟག་དཔྱད་མཁན་དེ་འོད་ཁུངས་དང་ཐག་ཇེ་རིང་ལ་བགྲོད་པ་
དང་ཇེ་ཉེ་ལ་བཅར་བའི་འགྲོས་ཇི་ལྟར་མགྱོགས་པའི་དབང་དུ་བཏང་ན་ཡང་། དེ་དག་གིས་གྲངས་
ཐང་མཚུངས་པ་ཞིག་ཚད་ལེན་བྱེད་ཐུབ་རྒྱུ་ཡོད་ངེས་ཡིན་ཅེས་པའི་དོན་ཡིན། འདི་འདྲའི་འདོད་
ཚུལ་སླ་མོ་དེས་མེ་ཁོ་སི་ཝེ་ཡི་རྩིས་ཕྲེང་གི་ནང་གི་འོད་ཀྱི་མགྱོགས་ཚད་ཀྱི་དོན་སྙིང་ལ་འགྲེལ་
བཤད་བྱས་ཡོད་པ་སྨོས་མེད་ལ། གཞི་རྣམ་མམ་དེ་ལས་གཞན་པའི་ལྟོས་ས་གང་ལ་ཡང་མི་དགོས་
པར་བསྟན་ཡོད་པ་དང་། གཞན་ཡང་དེ་ལ་མི་རྣམས་ལ་བག་ཆགས་ཟབ་མོ་བཞག་པ་མ་ཟད་རྒྱུན་
མཐོང་གི་ཐད་ཚོར་དང་འགལ་བའི་རིགས་འདེད་ཡང་ཡོད་པ་རེད།
དཔེར་ན། བརྟག་དཔྱད་མཁན་ཐམས་ཅད་ཀྱིས་འོད་ཀྱི་མགྱོགས་ཚད་དེ་ལ་ལྟ་བ་མཐུན་
དགོས་པའམ་སྣང་ཚུལ་མཐུན་དགོས་པར་བསྟན་ནས། ང་ཚོའི་རྒྱུད་ཀྱི་དུས་ཚོད་ཀྱི་ལྟ་བ་དེ་འདོར་
དུ་བཅུག་པ་ལྟ་བུ་ཡིན། སླར་ཡང་མགྱོགས་མྱུར་གྱིས་བགྲོད་པའི་མེ་འཁོར་ལ་བསམ་པར་བྱེད།
ང་ཚོས་ལེའུ་བཞི་པའི་ནང་ནས་མཐོང་བ་བཞིན། མེ་འཁོར་གྱི་ཐོག་ནས་འཕེན་འཕང་སྤོ་ལོ་སྟེང་
འོག་ཏུ་འཕེན་མཁན་གྱི་གང་ཟག་དེས་སྤོ་ལོ་དེ་ནི་ཨིན་ཚུན་འགའ་ཞིག་ཙམ་ཁོ་ན་བགྲོད་ཡོད་པར་
སྨྲ་བར་བྱེད་དང་། སྟེགས་བུའི་ཐོག་ཏུ་ལང་ཡོད་པའི་མིས་ནི་སྤོ་ལོ་དེ་ཨིན་ལེ་བཞི་བཅུ་ཙམ་དུ་
བགྲོད་པར་བྱས་སོ་ཞེས་སྨྲ་བར་བྱེད། དེ་དང་རིགས་མཚུངས་པའི་སྒོ་ནས། མེ་འཁོར་གྱི་ཐོག་གི་
བརྟག་དཔྱད་མཁན་གྱིས་འོད་ཅིག་སྤྲོས་པ་ན། བརྟག་དཔྱད་མཁན་གཉིས་པོས་འོད་དེ་བགྲོད་
པའི་བར་ཐག་དེ་ལ་ཡང་མཐུན་པར་སྣང་བ་མེད་པ་ཡིན། མགྱོགས་ཚད་ཅེས་པ་དེ་ནི་བར་ཐག་དེ་
དུས་ཚོད་ལ་བགོས་པའི་ཐོབ་འབྲས་དེ་ཡིན་པའི་དབང་གིས། གལ་ཏེ་དེ་དག་བར་ཐག་གི་ཐད་
ནས་མཐུན་པར་སྣང་བ་མེད་ན། དེ་ལྟ་ན་འོད་ཀྱི་མགྱོགས་ཚད་ཀྱི་ཐད་ནས་
དགོས་ན། འགྲུལ་བཞུད་དེ་ལ་དགོས་པའི་དུས་ཚོད་དེའི་ཐད་ལ་ཡང་མཐུན་པར་སྣང་མེད་དགོས་
པ་ཡིན་ནོ། །དེ་ཉིད་བཤད་སྟངས་གཞན་ཞིག་བྱས་ན། ལྟོས་བཅས་སྨྲ་བས་ལྟོས་མེད་རང་རྐྱ་བའི་
དུས་ཚོད་ཀྱི་ལྟ་བ་དེ་ལྔ་བའི་ལམ་དུ་རྫོངས་དགོས་པར་བསྟན་པ་རེད་ཅེས་པའི་དོན་ཡིན། དེའི་
ཕྱིར་བརྟག་དཔྱད་མཁན་སོ་སོ་ལ་རང་རང་གི་དུས་ཚོད་རེ་ཡོད་ཅིང་། དེ་ནི་སོ་སོའི་དུས་ཚོད་
འཁོར་ལོས་ཟིན་བྲིས་བྱེད་པ་ཡིན་ལ། བརྟག་དཔྱད་མཁན་སོ་སོ་ལ་ཡོད་པའི་དུས་ཚོད་འཁོར་ལོ་
རིགས་གཅིག་པ་ཞིག་ཡིན་པའི་དབང་དུ་བཏང་ན་ཡང་དེ་དག་མཉམ་བགྲོད་མི་བྱེད་པ་ཡིན་ཞེས་
པའི་དོན་ཡིན་ནོ།།
ལྟོས་བཅས་སྨྲ་བའི་ནང་དུ་གཞི་རྣམ་གྱི་འདོད་ཚུལ་དགོས་དོན་མེད། དེ་ནི་དཔེར་ན་མེ་ཁོ་ཨེ་
སུན་དང་མོར་ལེ་ཡི་ཚོད་ལྟ་ལས་གསལ་བ་ལྟར། དེ་ཡོད་པར་གཏན་ནས་ཤེས་མི་ཐུབ་པ་ཡིན་ནོ།།
དེ་ལས་ལྡོག་ཏེ་ང་ཚོའི་རྒྱུད་ཀྱི་བར་སྟོང་དང་དུས་ཚོད་ཀྱི་ལྟ་བ་དེ་རྩ་བ་ནས་མགོ་མཇུག་བསློགས་
པར་བྱས། དུས་ཚོད་དེ་བར་སྟོང་ལས་ལྟོས་མེད་ཐ་དད་དུ་གནས་མི་ཐུབ་པར་དེ་དང་མཉམ་སྦྲེལ་
གྱི་སྒོ་ནས་ཡུལ་དུས་ཞེས་པར་གྲུབ་པའི་དོན་དེ་ང་ཚོས་ངེས་པར་ཁས་ལེན་བྱེད་དགོས། འདི་དག་
ཐམས་ཅད་ཀྱང་ཁོང་དུ་ཆུད་དཀའ་བའི་དོན་ཞིག་ཡིན། ཐ་ན་དངོས་ཁམས་རིག་པ་བ་རྣམས་ཀྱིས་
ཀྱང་ལོ་གྲངས་མང་པོ་སོང་བའི་རྗེས་སུ་ད་གཟོད་ལྟོས་བཅས་སྨྲ་བ་དེ་ཁས་ལེན་བྱེད་ཐུབ་ཙམ་བྱུང༌།
ཨེ་ཡན་སེ་ཐན་གྱིས་ལྟོས་བཅས་སྨྲ་བར་སྦྲུམ་པར་བྱེད་ཐུབ་པ་དེ་ཡང་། ཁོ་རང་གི་འགྲན་ཟླ་བྲལ་
བའི་རྣམ་དཔྱོད་དེ་མངོན་པར་བྱས་པ་ཡིན་ལ། ཁོས་རྒྱུན་མཐོང་དང་འགལ་བའི་ཡ་མཚན་ཆེ་བའི་
མཇུག་འབྲས་ཤིག་འདྲེན་པར་བྱས་ན་ཡང་། ཞུམ་པ་མེད་པར་མདུན་དུ་སྐྱོད་ཕོད་པ་དེས་རང་ཉིད་
ཀྱི་རིགས་འདེད་ཀྱི་ནུས་པ་ལ་ཡིད་ཆེས་ཀྱི་གདེངས་ཚད་དེ་མངོན་པར་བྱས་པ་ཡིན་ནོ།།
ང་ཚོས་གྲངས་ཀའམ་གནས་ཚད་གསུམ་ལ་བརྟེན་ནས་བར་སྟོང་ནང་གི་གནས་གང་ཡང་རུང་
བ་ཞིག་བསྟན་པར་བྱེད་ཐུབ། འདི་ནི་རྒྱུན་ཤེས་ཤིག་ཡིན། དཔེར་ན། ང་ཚོས་ཁང་པའི་ནང་གི་
གནས་གང་ཡང་རུང་བ་ཞིག་ནས་གྱང་གཅིག་བར་དུ་ནི་སྨི་བདུན་དང་། གྱང་གཞན་ཞིག་གི་བར་
དུ་ནི་སྨི་གསུམ་ཡོད་ལ། ས་གཅལ་ལས་ནི་སྨི་ལྔ་ཡིས་མཐོ་བ་ཡིན་ཞེས་བཤད་པའམ། ཡང་ན།
ང་ཚོས་གནས་གང་ཡང་རུང་བ་ཞིག་བཟུང་ནས་དེ་ནི་འཕྲེད་ཐིག་དང་གཞུང་ཐིག་དེ་བཞིན་དུ་མཚོ་
འཕགས་ངེས་ཅན་གང་ཡང་རུང་བ་ཞིག་ལ་ཡོད་དོ་ཞེས་བཤད་དུ་རུང་བ་བཞིན་ཡིན་ནོ། །གནས་
ཚད་དེ་དག་ཚད་དང་བཅས་པའི་ནང་ནས་ནུས་ལྡན་ཙམ་ཞིག་ཡིན་མོད། དེ་ལྟ་ན་ཡང་ང་ཚོས་རང་
དབང་གི་སྒོ་ནས་འོས་མཚམས་ཀྱི་གནས་ཚད་གང་ཡིན་གསུམ་སྤྱད་དུ་རུང་བ་ཡིན་ལ། ཟླ་བའི་
གནས་དེ་ལོན་ཏོན་གྱི་ཕིས་ཁ་ཏིས་ལེ་ཐང་ཆེན་གྱི་ནུབ་དང་བྱང་དུ་ཨིན་ལེ་དུ་ཡོད་དང་། དེ་བཞིན་
དུ་མཚོ་ངོས་ལས་ཨིན་ཁྲུ་དུ་ཙམ་གྱིས་མཐོ་བ་ལ་བརྟེན་ནས་གསལ་བཤད་བྱེད་མི་ནུས་པར། ཟླ་
བ་དང་ཉི་མའི་བར་གྱི་བར་ཐག་དང་། རྒྱུ་སྐར་གྱི་རྒྱུ་ལམ་གྱི་བར་གྱི་བར་ཐག་རིང་ཐུང་དང་། དེ་
བཞིན་དུ་ཟླ་བ་ནས་ཉི་མའི་བར་གྱི་འབྲེལ་ཐིག་དང་། ཉི་མ་ལྟེ་བར་བྱས་པའི་ཉེ་འཁོར་གྱི་བརྟན་
སྐར་དཔེར་ན་མི་རྟ་ཕྱེད་མའི་སྐར་ཚོམས་ཀྱི་བར་འབྲེལ་ཐིག་གི་འཕྲད་ཟུར་ལ་བརྟེན་ནས་ཟླ་བའི་
གནས་དེ་གསལ་བར་བསྟན་ཐུབ་པ་ཡིན། གནས་ཚད་འདི་དག་ལ་བརྟེན་ནས་ཐ་ན་ཉི་མ་དེ་ང་
ཚོའི་ཉི་མའི་ཁྱིམ་རྒྱུད་ཀྱི་ནང་གི་གནས་སམ། ཡང་ན་ང་ཚོའི་སྐར་ཚོགས་མ་ལག་འདི་སྐར་ཚོགས་
མ་ལག་ཚོགས་པའི་ནང་གི་གནས་དེ་བསྟན་པའི་སྐབས་སུ་ཡང་བེད་སྤྱོད་དང་ལྡན་པའི་ཕན་པ་ཆེན་
པོ་མེད་དོ། །དངོས་ཡོད་གནས་ཚུལ་ལ་ནི། ཕན་ཚུན་དུ་བསྣོལ་བའི་གནས་ཚད་དུམ་བུ་མང་པོ་ལ་
བརྟེན་ནས་འཇིག་རྟེན་རིལ་པོ་ལ་གསལ་བཤད་བྱེད་དུ་རུང་བ་ཡིན་ལ། དུམ་བུ་རེ་རེའི་ནང་དུ་
གནས་ཚད་གསུམ་གྱི་འདུས་ཚུལ་མི་མཚུངས་པ་ལས་གནས་མི་མཚུངས་པ་སོ་སོ་བསྟན་པར་བྱེད་
པ་ཡིན་ནོ།།
ལྟོས་བཅས་སྨྲ་བའི་ཡུལ་དུས་ཀྱི་ནང་དུ། གྲངས་ཀའམ་གནས་ཚད་བཞི་ལ་བརྟེན་ནས་དོན་
གང་ཡིན་བསྟན་དགོས། དེའི་དོན་ཡང་དུས་གང་ཡང་རུང་བ་ཞིག་ལ་བར་སྟོང་གི་གནས་གང་ཡང་
རུང་བ་ཞིག་ལ་དོན་གང་ཡང་རུང་བ་གཅིག་འབྱུང་བ་ཡིན་ཞེས་པའི་དོན་ཡིན། སྐྱར་བཟློས་ཞིག་
བྱེད། གནས་ཚད་ཀྱི་གདམ་ཁ་ནི་གང་འདོད་ཡིན་ཞིང་། ང་ཚོས་མཚན་ཉིད་ངེས་པའི་བར་སྟོང་གི་
གནས་ཚད་ལེགས་པོ་གང་ཡིན་གསུམ་དང་དུས་གང་ཡང་རུང་བ་ཞིག་ཡིན་ཆོག་པ་ཡིན། འོན་ཀྱང་
ལྟོས་བཅས་སྨྲ་བའི་ནང་དུ། བར་སྟོང་དང་དུས་ཚོད་ཀྱི་གནས་ཚད་དེ་དག་སོ་སོར་དབྱེ་མཚམས་
གསལ་པོ་ཞིག་ཡོད་མི་སྲིད། དེ་ནི་དཔེར་ན་བར་སྟོང་གི་གནས་ཚད་གཉིས་དངོས་གནས་སོ་སོར་
དབྱེ་བར་བྱེད་མི་རུང་བ་བཞིན་ཡིན། ང་ཚོས་གནས་ཚད་གསར་པ་ཞིག་བདམ་དུ་རུང་། དཔེར་ན་
བར་སྟོང་གི་གནས་ཚད་དང་པོ་དེ་ནི་སྔོན་གྱི་གནས་ཚད་ཀྱི་བར་སྟོང་གི་གནས་ཚད་དང་པོ་དང་
གཉིས་པ་གཉིས་ཀྱི་བསྡོམས་དེ་ཡིན་པ་བཞིན་ཡིན། དེ་ནས་ང་ཚོས་ས་ངོས་ཀྱི་ཆོས་གང་ཡང་རུང་
བ་ཞིག་གི་གནས་དེ་གཏན་ལ་འབེབས་པར་བྱེད་པ་ལ། ཕིས་ཁ་ཏིས་ལེ་ཡི་ཤར་བྱང་དུ་ཨིན་ལེ་དུ་
ཡིན་དང་ནུབ་བྱང་དུ་ཨིན་ལེ་དུ་ཡིན་གྱིས། ཕིས་ཁ་ཏིས་ལེ་ལ་བྱང་དུ་ཨིན་ལེ་དུ་ཡིན་དང་ནུབ་ཏུ་
ཨིན་ལེ་དུ་ཡིན་གྱི་ཚབ་བྱས་ཏེ་ཚད་ལེན་བྱེད་དུ་རུང་བ་ཡིན། དེ་དང་རིགས་མཚུངས་པའི་སྒོ་ནས།
ང་ཚོས་དུས་ཚོད་ཀྱི་གནས་ཚད་གསར་པ་བེད་སྤྱོད་བྱེད་དུ་རུང་བ་ཡིན། དེ་ནི་སྔོན་གྱི་དུས་ཚོད་
༼ སྐར་ཆ་རྩིས་གཞིར་བྱས་པ༽ ཀྱི་ཐོག་ཏུ་ཕིས་ཁ་ཏིས་ལེ་ནས་བྱང་གི་ཕྱོགས་ཀྱི་བར་ཐག་༼འོད་ཀྱི་
སྐར་ཆ་རྩིས་གཞིར་བྱས༽དེ་བསྡོམས་པས་ཐོབ་པའི་གྲངས་དེ་ཡིན།
ལྟོས་བཅས་སྨྲ་བའི་ལུགས་ཀྱི་ཐམས་ཅད་ཀྱིས་ཤེས་པའི་རིགས་པ་གཞན་ཞིག་ནི། སྤུས་ཚད་
དང་ནུས་ཚད་མཉམ་པ་དེ་ཉིད་ཡིན། འདི་ནི་ཨེ་ཡན་སེ་ཐན་གྱི་སྐད་གྲགས་ཅན་གྱི་རྩིས་ཕྲེང་
E= me2༼འདི་ཡི་ནང་གི་E ནི་ནུས་ཚད་ཡིན། m ནི་སྤུས་ཚད་ཡིན། cནི་འོད་ཀྱི་འགྲོས་སམ་
མགྱོགས་ཚད་ཡིན་ནོ༽གི་ནང་དུ་བསྡུས་ཡོད། མི་རྣམས་ཀྱིས་རྒྱུན་དུ་རྩིས་ཕྲེང་འདི་ཉིད་ལ་བརྟེན་
ནས་རྩིས་རྒྱག་བྱེད་བཞིན་ཡོད། དཔེར་ན། གལ་ཏེ་དངོས་པོ་འགའ་ཞིག་གློག་ཁབ་ལེན་གྱི་
འགྱེད་འཕྲོ་ཉིད་དུ་སྒྱུར་བའི་སྐབས་སུ་ནུས་ཚད་ཇི་ཙམ་འབྱུང་ཐུབ་པར་རྩིས་རྒྱག་བྱེད་པ་ལྟ་བུ་
ཡིན། ༼འོད་ཀྱི་མགྱོགས་ཚད་དེ་ནི་གྲངས་ཐང་ཤིན་ཏུ་མཐོན་པོ་ཞིག་ཡིན། དེའི་དྲིས་ལན་ནི།
ཐོ་ཁེ་ཡོ་གྲོང་ཁྱེར་དེ་ཉིད་མེད་པར་བྱེད་པའི་རྡུལ་ཕྲན་གྱི་འབར་མདེལ་གྱི་ནང་གི་ནུས་ཚད་དུ་
བསྒྱུར་རྒྱུའི་དངོས་པོ་དེའི་ལྗིད་ཚད་དེ་ལ་ཨང་སེ་གཅིག་ཙམ་ཡང་མེད༽འོན་ཀྱང་རྩིས་ཕྲེང་འདི་
ཉིད་ཀྱིས་ང་ཚོ་ལ་ད་དུང་ཡང་། གལ་སྲིད་དངོས་པོ་ཞིག་གི་ནུས་ཚད་དེ་སྣོན་པ་ན། དེའི་སྤུས་ཚད་
དེ་ཡང་འཕེལ་འགྲོ་བར་བསྟན་ཡོད། དེ་ཡང་མགྱོགས་སྣོན་འགོག་པའི་ནུས་པ་དེ་ཡང་བསྣན་འགྲོ་
བ་ཡིན་ཞེས་པའི་དོན་ཡིན།
ནུས་ཚད་ཀྱི་རྣམ་པ་གཅིག་ནི་འགུལ་སྐྱོད་ཀྱི་ནུས་ཚད་ཡིན། དེ་ལ་འགུལ་ནུས་ཟེར། དེ་ནི་
དཔེར་ན་ཁྱོད་ཀྱི་ཁྱོག་འཁོར་འགུལ་སྐྱོད་བྱེད་པ་ལ་ནུས་ཚད་དགོས་པ་ཇི་ལྟ་བ་བཞིན་དུ། དངོས་
པོ་གང་ཞིག་གི་མགྱོགས་ཚད་བསྣན་དགོས་ན་ཡང་དེ་ལ་ནུས་ཚད་དགོས། འགུལ་སྐྱོད་དངོས་པོ་
ཞིག་གི་ནུས་ཚད་དེ་ནི་དེ་ཉིད་འགུལ་དུ་བཅུག་པ་ལ་ངེས་པར་དུ་དགོས་པའི་ནུས་ཚད་དེ་དང་
མཉམ་པ་ཡིན། དེའི་ཕྱིར། དངོས་པོ་ཞིག་འགུལ་སྐྱོད་བྱེད་པ་ཇི་ཙམ་མགྱོགས་ན། དེ་ལ་ཡོད་
པའི་སྐུལ་ནུས་དེ་ཡང་དེ་ཙམ་དུ་ཆེན་པོ་ཞིག་ཡིན། འོན་ཀྱང་ནུས་ཚད་དང་སྤུས་ཚད་མཉམ་པའི་
དབང་དུ་བྱས་ན། སྒུལ་ནུས་ཀྱིས་དངོས་པོའི་སྤུས་ཚད་བསྣན་འགྲོ་བ་ཡིན། དེའི་ཕྱིར་དངོས་པོའི་
འགུལ་སྐྱོད་དེ་ཇི་ཙམ་གྱིས་མགྱོགས་པ། དངོས་པོ་དེ་ཉིད་ཀྱི་མགྱོགས་ཚད་དེ་གོམ་གང་མདུན་
སྤོས་ཀྱི་སྒོ་ནས་བསྣན་དགོས་ན་དེ་ཙམ་གྱིས་དཀའ་བ་ཡིན།
དངོས་པོ་དེ་ཉིད་འོད་ཀྱི་འགྲོས་སམ་མགྱོགས་ཚད་ཀྱི་སྒོ་ནས་འགུལ་སྐྱོད་བྱེད་པའི་སྐབས་སུ།
ནུས་སྣང་འདི་ཉིད་ལ་ད་གཟོད་དོན་སྙིང་དང་ལྡན་པ་ཡིན། དཔེར་ན། དངོས་པོ་ཞིག་ལ་འོད་ཀྱི་
མགྱོགས་ཚད་ཀྱི་བརྒྱ་ཆ་བཅུ་ཙམ་དང་ལྡན་པའི་སྐབས་སུ། དེའི་སྤུས་ཚད་དེ་རྒྱུན་ལྡན་ལས་བརྒྱ་
ཆ་གཅིག་གི་ཕྱེད་ཙམ་གྱིས་ཆེ་ལ། འོད་ཀྱི་མགྱོགས་ཚད་ཀྱི་བརྒྱ་ཆ་དགུ་བཅུ་ཙམ་དང་ལྡན་པའི་
སྐབས་སུ། དེའི་སྤུས་ཚད་དེ་རྒྱུན་ལྡན་ལས་ལྡབ་གཉིས་ལས་ཆེ། དངོས་པོ་ཞིག་འོད་ཀྱི་མགྱོགས་
ཚད་དང་ཉེ་བའི་སྐབས་སུ། དེའི་སྤུས་ཚད་གོང་དུ་འཕེལ་ཚད་དེ་ཡང་ཇེ་མགྱོགས་ལ་འགྲོ་བ་ཡིན།
དེ་ལ་དགོས་པའི་ནུས་ཚད་དེ་ཇེ་ཆེ་ལ་སོང་ན་ད་གཟོད་དེའི་མགྱོགས་ཚད་དེ་བསྣན་ཐུབ་པ་ཡིན་ནོ། །
ལྟོས་བཅས་སྨྲ་བའི་རིག་གཞུང་གི་དབང་དུ་བྱས་ན། དངོས་པོ་ཞིག་གི་མགྱོགས་ཚད་དེ་འོད་ཀྱི་
མགྱོགས་ཚད་ལ་ནམ་ཡང་བསླེབ་མི་ཐུབ། དེའི་རྒྱུ་མཚན་ཡང་དེའི་སྐབས་སུ་དངོས་པོ་དེའི་སྤུས་
ཚད་དེ་ཚད་མེད་པ་ཞིག་འགྱུར་དགོས་པ་ཡིན་ལ། སྤུས་ཚད་དང་ནུས་ཚད་མཉམ་པ་ཡིན་པས།
ཚད་མེད་པའི་ནུས་ཚད་དང་ལྡན་ན་ད་གཟོད་དགོས་དོན་འགྲུབ་ཐུབ་པའི་དབང་གིས་ཡིན་ནོ། །
འདི་ཉིད་རྒྱུན་གྱི་དངོས་པོ་ཐམས་ཅད་ལ་ལྟོས་བཅས་སྨྲ་བའི་བཀག་རྒྱ་ཐེབས་ཏེ། འོད་ཀྱི་མགྱོགས་
ཚད་ལས་དམའ་བའི་འགྲོས་ཀྱི་སྒོ་ནས་འགུལ་སྐྱོད་བྱེད་དགོས་པའི་རྒྱུ་མཚན་དེ་ཡིན་ནོ། །འོད་དེ་
ཁོ་ནའམ་ཡང་ན་སྤུས་ཚད་ཅུང་ཟད་ཀྱང་མེད་པའི་རླབས་རྐྱང་པ་ཅན་གྱི་དངོས་པོ་དེ་དག་འོད་ཀྱི་
མགྱོགས་ཚད་ཀྱི་སྒོ་ནས་འགུལ་སྐྱོད་བྱེད་ཐུབ་པ་ཡིན་ནོ།།
ཨེ་ཡན་སེ་ཐན་གྱིས་༡༩༠༥ལོའི་ལྟོས་པ་དང་བཅས་པའི་རང་བཞིན་ཅན་གྱི་རིག་གཞུང་དེ་ལ་
ཁྱབ་ཆུང་བའི་ལྟོས་བཅས་སྨྲ་བ་ཟེར། དེའི་རྒྱུ་མཚན་ཡང་། འོད་ཀྱི་འགྲོས་དེ་བརྟག་དཔྱད་མཁན་
ཀུན་ལ་མཚུངས་པ་ཡིན་པའི་དོན་དེ་དང་། དེ་བཞིན་དུ་དངོས་པོ་རྣམས་འོད་ཀྱི་མགྱོགས་ཚད་དང་
ཉེ་བའི་སྒོ་ནས་འགུལ་སྐྱོད་བྱེད་པ་ན་ཅི་ཞིག་འགྱུར་བའི་དོན་དེ་ལ་ཤིན་ཏུ་ལེགས་འགྲུབ་ལྡན་པའི་
སྒོ་ནས་འགྲེལ་བཤད་བྱས་པ་ཡིན་མོད། འོན་ཀྱང་དེ་ནི་ནེ་ཐོན་འཐེན་ཤུགས་དང་འགྲིག་ཐབས་མེད་
པ་ཞིག་ཡིན་ནོ། །ནེ་ཐོན་རིག་གཞུང་གིས། དངོས་པོ་རྣམས་ནི་དུས་རྟག་པར་ཕན་ཚུན་འཐེན་པར་
བྱེད་བཞིན་ཡོད་པ་དང་། དེའི་འཐེན་ཤུགས་དེ་ནི་དེའི་སྐབས་ཀྱི་དངོས་པོ་དེ་དག་གི་བར་གྱི་བར་
ཐག་རིང་ཐུང་ལ་རག་ལས་ཡོད་པར་བཤད་ཡོད། འདི་ཉིད་ཀྱིས། གལ་ཏེ་དངོས་པོ་གང་ཡང་རུང་
བ་ཞིག་སྤོ་སྒུལ་བྱས་ན། དངོས་པོ་གཞན་གྱི་ཐོག་ཏུ་འཇུག་བཞིན་པའི་དེའི་ཤུགས་དེ་ཡང་དེ་མ་
ཐག་ཏུ་འགྱུར་འགྲོ་བར་མཚོན་པ་ཡིན། གལ་ཏེ་དཔེར་ན། ཉི་མ་དེ་གློ་བུར་དུ་མེད་པར་གྱུར་སོང་
ན། མེ་ཁོ་སི་ཝེའི་རིག་གཞུང་གིས་ནི་དེ་ནས་སྐར་མ་བརྒྱད་ཀྱི་ཐོག་ནས་ད་གཟོད་ས་ཡི་གོ་ལ་འདི་
མུན་ནག་ཏུ་འགྱུར་འགྲོ་བར་བསྟན་ཡོད། ༼འདི་ནི་འོད་དེ་ཉི་མའི་གནས་ནས་ང་ཚོའི་ས་ལ་བགྲོད་
པ་ལ་དགོས་པའི་དུས་ཚོད་དེ་ཡིན༽འོན་ཀྱང་ནེ་ཐོན་འཐེན་ཤུགས་རིག་གཞུང་གི་དབང་དུ་བྱས་ན།
ས་ཡི་གོ་ལས་དེ་མ་ཐག་ཏུ་ཉི་མའི་འཐེན་ཤུགས་དེ་མེད་པར་ཚོར་ནས་འཁོར་ལམ་ལ་མི་གནས་
པར་རྒྱང་རིང་དུ་བགྲོད་འགྲོ་བར་འདོད་པ་ཡིན་ནོ། །དེ་ལྟ་ན་ཉི་མ་མེད་པར་གྱུར་པའི་འཐེན་
ཤུགས་ནུས་སྣང་དེ་ནི་ཚད་མེད་པའི་མགྱོགས་ཚད་ཅན་ཞིག་ཡིན་གྱི། ཁྱབ་ཆུང་བའི་ལྟོས་བཅས་
སྨྲ་བས་འདོད་པའི་འོད་ཀྱི་མགྱོགས་ཚད་དམ་ཡང་ན་དེ་ལས་ཀྱང་དལ་བ་ཞིག་ཡིན་དགོས་པ་ལྟ་བུ་
མ་ཡིན་ནོ། །༡༩༠༨ལོར་ནས་༡༩༡༤ ལོའི་བར་དུ་ཨེ་ཡན་སེ་ཐན་གྱིས་ལེགས་འགྲུབ་མ་བྱུང་བའི་
ཚོད་ལྟ་འགའ་ཞིག་བྱས་ཏེ། ཁྱབ་ཆུང་བའི་ལྟོས་བཅས་སྨྲ་བ་དང་འགྲིག་ཐུབ་པའི་འཐེན་ཤུགས་
རིག་གཞུང་ཞིག་རྙེད་ཐབས་བྱས། ༡༩༡༥ ལོར། ཁོ་རང་གིས་མཐར་སྔར་ལས་ཀྱང་གསར་རྗེའི་
རང་བཞིན་དང་ལྡན་པའི་རིག་གཞུང་ཞིག་བསྟན། དེ་ཡང་ད་ལྟ་ང་ཚོས་ཁྱབ་ཆེ་བའི་ལྟོས་བཅས་སྨྲ་
བ་ཞེས་འབོད་པའི་རིག་གཞུང་དེ་ཉིད་ཡིན་ནོ།།

ལེའུ་དྲུག་པ། ཡོ་འཁྱོག་ཏུ་གྱུར་པའི་ཡུལ་དུས།

ཨེ་ཡན་སེ་ཐན་གྱི་ཁྱབ་ཆེ་བའི་ལྟོས་བཅས་སྨྲ་བ་དེས་ནི་གསར་རྗེའི་རང་བཞིན་གྱི་ལྟ་བ་ཞིག་
བསྟན་ཡོད། འཐེན་ཤུགས་དེ་ནི་ཤུགས་གཞན་པ་དང་མི་མཚུངས། དེ་ནི་ཤུགས་ཤིག་མ་ཡིན།
ཡུལ་དང་དུས་འདི་ངོས་མཉམ་པ་ཞིག་མ་ཡིན་པའི་དངོས་ཡོད་ཀྱི་གནས་ཚུལ་འདི་ཉིད་ཀྱི་མཇུག་
འབྲས་ཙམ་ཞིག་ཡིན་མོད། སྔོན་གྱི་མི་རྣམས་ཀྱིས་ཡུལ་དུས་དེ་ངོས་མཉམ་པ་ཞིག་ཡིན་སྙམ་པར་
བྱེད་པ་རེད་ཅེས་བསྟན་པ་ཡིན། ཁྱབ་ཆེ་བའི་ལྟོས་བཅས་སྨྲ་བའི་ནང་དུ། ཡུལ་དུས་ཀྱི་ནང་གི་
སྤུས་ཚད་དང་ནུས་ཚད་ཀྱི་ཁྱབ་ཚུལ་དེ་ཉིད་ཀྱིས་ཡུལ་དུས་དེ་འཁྱོག་པོར་བྱས་པ་ཡིན་ལ། ས་ཡི་
གོ་ལ་ལ་སོགས་པའི་དངོས་པོ་རྣམས་ནི་འཐེན་ཤུགས་ཞེས་པའི་ཤུགས་ཀྱི་བྱེད་ལས་ཀྱི་དབང་གིས་
རྒྱུ་ལམ་ཟླུམ་པོ་ཞིག་གི་ནང་ནས་འཁོར་སྐྱོད་བྱེད་པ་མ་ཡིན་གྱི། དེ་ལས་ལྡོག་ཏེ། དེ་དག་ནི་ཡོ་
འཁྱོག་ཏུ་གྱུར་པའི་རྒྱུ་ལམ་གྱི་ནང་ནས་ཆེས་ཉེ་བའི་རྒྱུ་ལམ་དེ་ལ་བརྒྱུད་དེ་བགྲོད་པར་བྱེད་པ་ཙམ་
ཞིག་ཡིན་ལ། རྒྱུ་ལམ་དེ་ལ་ས་ཆེན་ཐིག་ལམ་མམ་ཡང་ན་ཐུང་ཐིག་ཟེར་བ་ཡིན་ནོ། །ཆེད་ལས་
ཀྱི་ཐ་སྙད་ཀྱི་དབང་དུ་བྱས་ན། ས་ཆེན་ཐིག་ལམ་གྱི་ངོ་བོ་དེ་ནི་ཁྱིམ་མཚེས་སུ་གྱུར་པའི་གནས་
གཉིས་ཀྱི་ཆེས་ཉེ་བའི་རྒྱུ་ལམ་མམ་ཡང་ན་ཆེས་རིང་བའི་རྒྱུ་ལམ་ཉིད་ཡིན་ནོ།།
དབྱིབས་རྩིས་ལེབ་ངོས་དེ་ནི་རྩ་བ་གཉིས་ལྡན་གྱི་མཉམ་ངོས་ཀྱི་དངོས་དཔེ་ཞིག་ཡིན། དེའི་
ཐོག་གི་ས་ཆེན་ཐིག་ལམ་དེ་ནི་དྲང་ཐིག་གཅིག་ཡིན། ས་ཡི་གོ་ལའི་ཕྱི་ངོས་དེ་ནི་རྩ་བ་གཉིས་ལྡན་
གྱི་ཡོ་འཁྱོག་ཏུ་གྱུར་པའི་བར་སྟོང་ཞིག་ཡིན། ས་ཡི་གོ་ལའི་ཐོག་གི་ས་ཆེན་ཐིག་ལམ་དེ་ལ་ཟླུམ་
ཆེན་ཟེར། ཐིག་དམར་དེ་ཉིད་ཟླུམ་ཆེན་ཞིག་ཡིན་ལ། ས་ཡི་གོ་ལའི་ཐོག་གི་ཟླུམ་ལྟེ་དང་རིལ་ལྟེ་
གཅིག་པའི་ཟླུམ་པོ་ཐམས་ཅད་ཀྱང་ཟླུམ་ཆེན་ཡིན། ༼འདི་དག་ནི་ས་ཡི་གོ་ལའི་ཐོག་ཏུ་བྲིས་ཐུབ་
པའི་ཆེས་ཆེ་བའི་ཟླུམ་པོ་ཤ་སྟག་ཡིན་ལ། དངོས་ཡོད་ཀྱི་གནས་ཚུལ་འདི་ཉིད་ཟླུམ་ཆེན་ཞེས་པའི་
ཐ་སྙད་འབྱུང་བའི་གཞི་དེ་ཡིན༽ ས་ཆེན་ཐིག་ལམ་དེ་ནི་གནམ་ཐང་གཉིས་ཀྱི་བར་གྱི་ཆེས་ཉེ་བའི་
རྒྱུ་ལམ་དེ་ཡིན་པའི་དབང་གིས། མཁའ་ལམ་སྣེ་ཁྲིད་མཁན་གྱིས་མཁའ་སྤྱོད་པ་ལ་བསྟན་རྒྱུའི་
མཁའ་ལམ་དེ་ཡང་འདི་ཉིད་ཡིན། དཔེར་ན། ཉོས་ཡོ་ནས་མ་ཏི་རེ་ལ་འཕུར་བ་ན། ཕྱོགས་སྟོན་
འཁོར་ལོ་ཇི་ལྟ་བ་བཞིན་དུ། འཕྲེད་ཐིག་གཅིག་པའི་ཐོག་ནས་ཕལ་ཆེར་ཤར་ལ་ཕྱོགས་ཏེ་ཨིན་
ལེ་༣༧༠༧འཕུར་ན་ཡང་རུང་ལ། འོན་ཀྱང་ཟླུམ་ཆེན་རྒྱུད་དེ་དང་པོ་ཤར་བྱང་གི་ཕྱོགས་སུ་འཕུར་
བ་དང་། དེ་ནས་རིམ་བཞིན་ཤར་ལ་ཕྱོགས་ཏེ་འཕུར། མཐར་ཤར་ནུབ་ལ་ཕྱོགས་ཏེ་འཕུར་བ་ན།
ཨིན་ལེ་༣༦༠༥ ཁོ་ན་འཕུར་ན་གནས་དེ་ན་བསླེབ་ཐུབ་པ་ཡིན། ས་ཁྲའི་ཐོག་ནས་མཐོང་བའི་རྒྱུ་
ལམ་འདི་གཉིས་ལ་ནི་མི་རྣམས་ཀྱིས་གོ་ལོག་ཏུ་འགྱུར་འགྲོ་བ་ལྟ་བུ་ཞིག་ཏུ་སྣང་འོང་བ་ཡིན། ས་
ཡི་གོ་ལའི་ཕྱི་ངོས་དེ་ས་ཁྲ་དེའི་ཐོག་ནས་རྣམ་པ་འགྱུར་ཟིན༼མཉམ་པོར་གྱུར་ཡོད༽ཁྱོད་རང་དེའི་
ཐོག་ནས་དྲང་པོར་འགུལ་སྐྱོད་བྱེད་པ་ལྟ་ཁུ་ཞིག་ཏུ་སྣང་ན་ཡང་། ཁྱོད་རང་དངོས་སུ་དྲང་ཐིག་ཏུ་
བགྲོད་ཡོད་པ་ནི་མ་ཡིན་ནོ། །མ་མཐར་ཡང་ཆེས་ཐད་ཀར་བ་ཡིན་པའི་ས་ཆེན་ཐིག་ལམ་དེ་མ་
ཡིན་ཞེས་བཤད་དུ་རུང་བ་ཡིན་ནོ།།
ཁྱབ་ཆེ་བའི་ལྟོས་བཅས་སྨྲ་བའི་ནང་ནས། དངོས་པོ་རྣམས་ནི་རྩ་བ་བཞི་པའི་ཁར་སྟོང་གི་
ནང་ནས་རྟག་པར་ས་ཆེན་ཐིག་ལམ་བརྒྱུད་དེ་འགུལ་སྐྱོད་བྱེད་པ་ཡིན། དངོས་པོ་མེད་པའི་སྐབས་
སུ། རྩ་བ་བཞི་པའི་བར་སྟོང་གི་ནང་གི་ས་ཆེན་ཐིག་ལམ་འདི་དག་རྩ་བ་གསུམ་པའི་ནང་གི་དྲང་
ཐིག་གཅིག་དང་མཚུངས་པ་ཡིན། དངོས་པོ་ཡོད་པའི་སྐབས་སུ། རྩ་བ་བཞི་པའི་ཡུལ་དུས་ཡོ་
འཁྱོག་ཏུ་གྱུར་ཏེ་དངོས་པོའི་རྒྱུ་ལམ་དེ་རྩ་བ་གསུམ་པའི་ནང་ནས་འཁྱོག་པོ་རུ་གྱུར། ནུས་སྣང་དེ་
ལ་སྲོལ་རྒྱུན་གྱི་ནེ་ཐོན་རིག་གཞུང་གི་ནང་ནས་འཐེན་ཤུགས་ཀྱིས་འདྲེན་པའི་དོན་དུ་འགྲེལ་བར་
བྱེད་པ་རེད། འདི་དང་གནམ་གྲུ་དེ་རི་བོ་མང་པོ་ཡོད་པའི་ནམ་མཁའ་ནས་འཕུར་བ་དང་ཚུལ་
མཚུངས་པ་ཡིན་ནོ། །གནམ་གྲུ་དེ་ནི་དྲང་ཐིག་གཅིག་གི་ཐོག་ནས་རྩ་བ་གསུམ་པའི་བར་སྟོང་
བརྒལ་ནས་བགྲོད་པར་བྱེད་པ་ཡིན་སྲིད་ལ། འོན་ཀྱང་རྩ་བ་གསུམ་པ་མཐོ་ཚད་ལ་མི་ལྟོས་པའི་
སྐབས་སུ། རི་བོ་མང་བའི་ས་ངོས་ཀྱི་གྲིབ་མ་དེ་ནི་ཡོ་འཁྱོག་ཏུ་གྱུར་པའི་རྒྱུ་ལམ་ཞིག་ནས་བགྲོད་
པར་བྱེད་པ་མཐོང་འོང་བ་ཡིན། ཡང་ན་འཇིག་རྟེན་འཕུར་གྲུ་ཞིག་དྲང་ཐིག་གི་སྒོ་ནས་བར་སྟོང་
བརྒྱུད་དེ་འཕུར་བ་ན། བྱང་སྣེའི་མཁའ་དབྱིངས་ཐད་བརྒལ་བྱས་པ་དང་། དེའི་རྒྱུ་ལམ་གྱི་གྲིབ་
གཟུགས་དེ་ས་ཡི་གོ་ལའི་རྩ་བ་གཉིས་པའི་ངོས་སུ་འཕོས་པ་ན། དེ་ནི་ཟླུམ་ཕྱེད་རྒྱུ་ལམ་བརྒྱུད་དེ་
བྱང་ཕྱེད་རིལ་གྱི་ཐོག་ཏུ་གཞུང་ཐིག་ཅིག་བྲིས་ཡོད་པར་མངོན་འོང་བ་ཡིན། ཉི་མའི་སྤུས་ཚད་
ཀྱིས་ཡུལ་དུས་འཁྱོག་པར་བྱས་པས། ས་ཡི་གོ་ལ་དེ་དྲང་ཐིག་གི་ལམ་ནས་རྒྱུ་བར་བྱེད་པ་ཡིན་
མོད་ཀྱི། དེ་ལྟ་ན་ཡང་ང་ཚོས་རྩ་བ་གསུམ་པའི་བར་སྟོང་ནས་བལྟས་ན། དེ་ནི་ཕལ་ཆེར་ཟླུམ་
པོར་ཡོད་པའི་རྒྱུ་ལམ་ནས་འཁོར་སྐྱོད་བྱེད་པར་མངོན་འོང་བ་ཡིན། འདི་ནི་བློ་ལ་འཆར་བར་
དཀའ་བའི་དོན་ཞིག་ཡིན་ནོ།།
དངོས་གནས་བྱས་ན། ཁྱབ་ཆེ་བའི་ལྟོས་བཅས་སྨྲ་བ་དང་ནེ་ཐོན་འཐེན་ཤུགས་སྨྲ་བ་གཉིས་
ཀྱི་རིགས་འདེད་བྱེད་པའི་ཚུལ་དེ་མི་མཚུངས་མོད་ཀྱི། དེ་ལྟ་ན་ཡང་དེ་དག་གིས་སྔོན་དཔག་བྱས་
པའི་རྒྱུ་སྐར་གྱི་རྒྱུ་ལམ་དེ་ནི་ཕལ་ཆེར་གཅིག་མཚུངས་ཡིན་ཞིང་། ཆེས་ཆེ་བའི་ཁྱད་པར་དེ་ཡང་
སྐར་མ་ལྷག་པའི་རྒྱུ་ལམ་དེ་ཡིན་ལ། ཉི་མ་ལ་ཆེས་ཉེ་བའི་ཉི་མའི་རྒྱུ་སྐར་ཞིག་ཡིན་པའི་ངོས་ནས།
སྐར་མ་ལྷག་པ་ལ་ཆེས་ཆེ་བའི་འཐེན་ཤུགས་བྱེད་ནུས་དང་འཕྲད་བཞིན་ཡོད་པ་དང་། མ་ཟད་
དེའི་འཇོང་དབྱིབས་རྒྱུ་ལམ་དེ་ཡང་རིང་དུ་བསྣར་བར་བྱས་ཡོད། ཁྱབ་ཆེ་བའི་ལྟོས་བཅས་སྨྲ་བའི་
སྔོན་དཔག་ལྟ་ན། དེའི་འཇོང་དབྱིབས་རྒྱུ་ལམ་གྱི་རིང་མདའ་དེ་ནི་ཕལ་ཆེར་ལོ་ཁྲི་རེ་ལ་ཐེངས་
རེའི་མགྱོགས་ཚད་ཀྱི་སྒོ་ནས་ཉི་མ་ལ་བསྐོར་བར་བྱེད་པ་ཡིན། ནུས་སྣང་འདི་ཤིན་ཏུ་ཆུང་ངུ་ཞིག་
ཡིན་མོད་ཀྱི། འོན་ཀྱང་༡༩༡༥ ལོའི་སྔོན་དུ་སྔ་ནས་ཡིད་ལ་འཁོར་ཐུབ་ཡོད་པ་རེད་༼ལེའུ་གསུམ་
པར་ལྟོས༽མ་ཟད་དེ་ནི་ཨེ་ཡན་སེ་ཐན་རིག་གཞུང་གི་ཆེས་ཐོག་མའི་ར་སྤྲོད་ཅིག་རེད། ཉེ་བའི་ལོ་
འདི་དག་གི་ནང་ནས། མི་རྣམས་ཀྱིས་རེག་བརྡ་ལ་བརྟེན་ནས་རྒྱུ་སྐར་གཞན་པ་རྣམས་ཀྱི་རྒྱུ་ལམ་
དང་ནེ་ཐོན་སྔོན་དཔག་གི་ཐ་ན་ཆེས་ཕྲ་བའི་ནོར་འཛོལ་ཡང་ཚད་ལེན་བྱེད་ཐུབ་ཡོད་ལ། མ་ཟད་
ཁྱབ་ཆེ་བའི་ལྟོས་བཅས་སྨྲ་བ་དང་གཅིག་མཚུངས་ཡིན་པར་ཤེས་རྟོགས་བྱུང༌།
འོད་ཐིག་དེས་ཀྱང་ཡུལ་དུས་ཀྱི་ནང་ནས་ས་ཆེན་ཐིག་ལམ་དེ་ཉིད་བརྒྱུད་ནས་བགྲོད་པར་བྱེད་
པ་ཡིན། བར་སྟོང་ཡོ་འཁྱོག་ཏུ་གྱུར་པ་ཡིན་པའི་དོན་འདིས། བར་སྟོང་གི་ནང་ནས། འོད་དེས་
དྲང་ཐིག་གི་ལམ་ནས་མི་བགྲོད་པར་ལྟ་བུར་མངོན་འོང་། དེའི་ཕྱིར་ཁྱབ་ཆེ་བའི་ལྟོས་བཅས་སྨྲ་
བས་འོད་དེ་ཡོ་འཁྱོག་ཏུ་གྱུར་པའི་འཐེན་ཤུགས་ར་བ་དང་འཕྲད་ཡོད་པར་སྔོན་དཔག་བྱེད་པ་རེད།
དཔེར་ན་རིག་གཞུང་དེས་ཉི་མའི་སྤུས་ཚད་ཀྱི་དབང་གིས། ཉི་མའི་ཉེ་འཁོར་གྱི་འོད་ཀྱི་རྒྱུ་ལམ་དེ་
ཅུང་ཟད་ནང་དུ་འཁྱོག་ཡོད་པར་སྔོན་དཔག་བྱེད་པ་བཞིན་ཡིན། འདི་ཉིད་ཀྱིས། རྒྱང་རིང་ནས་
འོང་ཞིང་ཉི་མའི་ཉེ་འཁོར་བརྒྱུད་ནས་བགྲོད་པར་བྱེད་པའི་འོད་དེ་ཟུར་ཅུང་ཟད་འཁྱོག་པོ་རུ་ཡོད་
པར་མཚོན་པ་ཡིན། དེས་ན་ས་ཡི་གོ་ལའི་ཐོག་གི་དཔྱད་ཞིབ་མཁན་གྱིས་བལྟས་ན་བརྟན་སྐར་དེ་
ཉིད་ཡོད་སའི་གནས་ལས་གཞན་ཞིག་ཏུ་ཡོད་པ་ལྟ་བུར་སྣང་འོང་བ་ཡིན། གལ་ཏེ་བརྟན་སྐར་
ལས་འོང་བའི་འོད་དེ་རྟག་པར་ཉི་མའི་ཉེ་འཁོར་ནས་བགྲོད་པ་ཡིན་ན། འོད་དེ་ཡོ་འཁྱོག་ཏུ་གྱུར་
པ་ཡིན་ནམ། ཡང་ན་བརྟན་སྐར་དེ་ཉིད་ང་ཚོས་མཐོང་བ་ལྟར་མངོན་པའི་གནས་དེ་ཉིད་དུ་དང་པོ་
ནས་ཡོད་པ་ཡིན་སོ་སོར་འབྱེད་ཐབས་བྲལ་བ་ནི་སྨོས་མི་དགོས་པ་ཞིག་རེད། དེ་ལྟ་ན་ཡང་། ས་
ཡི་གོ་ལ་དེས་ཉི་མ་ལ་བསྐོར་ནས་སྤྱི་འཁོར་བྱེད་པ་དང་། བརྟན་སྐར་སྣ་ཚོགས་པ་རྣམས་ཉི་མའི་
རྒྱབ་ནས་བསྐོར་ཏེ་བགྲོད་པ་དང་། མ་ཟད་དེ་དག་གི་འོད་དེ་ཡོ་འཁྱོག་ཏུ་གྱུར་ཡོད་པར་མངོན་
འོང་བ་ཡིན་ལ། དེའི་ཕྱིར་ཡང་། བརྟན་སྐར་རྣམས་ཀྱི་ཕན་ཚུན་ལྟོས་པའི་ཕྱི་ཚུལ་གྱི་གོ་སའམ་
གནས་དེ་ལ་འགྱུར་བ་ཡོད་པ་ལྟ་བུར་མངོན་འོང་བ་ཡིན་ནོ།།
ཉི་མའི་འོད་དེ་ཤིན་ཏུ་གསལ་བའི་དབང་གིས། བར་སྣང་གི་ནང་ནས་ཉི་མ་དང་ཉེ་བ་ན་ཡོད་
པའི་བརྟན་སྐར་ཚད་ལེན་བྱེད་ཐུབ་ཐབས་མེད། དེའི་ཕྱིར་རྒྱུན་གྱི་རྣམ་པའི་འོག་ནས། འདི་
འདྲའི་ནུས་སྣང་དེ་ལ་དཔྱད་ཞིབ་བྱེད་དགོས་ན་དཀའ་ངལ་ཤིན་ཏུ་ཆེན་པོ་ཡིན། དེ་ལྟ་ན་ཡང་། ཉི་
འཛིན་འབྱུང་བའི་སྐབས་སུ་ཟླ་བས་ཉི་མའི་འོད་དེ་བཀག་འགྲོ་བ་ཡིན་པས་དེའི་སྐབས་སུ་ཚད་ལེན་བྱེད་
ཐུབ་པ་ཡིན་ནོ། ། ༡༩༡༥ལོར་འཛམ་གླིང་དམག་ཆེན་དང་པོ་འཁྲུག་བཞིན་པ་ཡིན་པའི་དབང་གིས།
ཨེ་ཡན་སེ་ཐན་གྱི་འོད་འཁྱོག་པའི་སྔོན་དཔག་དེ་དེ་མ་ཐག་ཏུ་ར་སྤྲོད་བྱེད་མ་ཐུབ། ༡༩༡༩ལོར།
རྒྱང་སྐྱོད་རུ་ཚོ་ཞིག་གིས་ནུབ་ཧྥེ་ཡི་མཚོ་འགྲམ་ཞིག་ནས་ཉི་འཛིན་ལ་ཚད་ལེན་བྱེད་པ་ན། འོད་དེ་
རིག་གཞུང་གིས་སྔོན་དཔག་བྱས་པ་ནང་བཞིན་ཉི་མས་ཡོ་འཁྱོག་ཏུ་དངོས་གནས་བྱས་ཡོད་པར་ར་
སྤྲོད་བྱས། དབྱིན་ཇི་ཡི་ཚན་རིག་པས་འཇར་མན་ཚན་རིག་པའི་རིག་གཞུང་ར་སྤྲོད་བྱས་པ་དེ།
དམག་འཁྲུག་གི་རྗེས་སུ་རྒྱལ་ཁབ་གཉིས་པོ་མཛའ་གྲོགས་ཏུ་འགྱུར་བའི་རྟེན་འབྲེལ་ཡིན་པར་ལྟ་
བར་བྱེད་པ་རེད། མཚར་སྣང་བྱེད་དགོས་པ་ཞིག་ལ། ཕྱིས་སུ་དཔྱད་ཞིབ་རུ་ཚོའི་བརྙན་པར་དེ་
ལ་ཞིབ་དཔྱད་བྱེད་པ་ན། དེའི་ཁྱད་པར་དེ་དང་ཚད་ལེན་བྱེད་ཐུབ་རེ་བྱེད་རྒྱུའི་ནུས་སྣང་གཉིས་པོ་
དེ་གཅིག་མཚུངས་ཡིན་པར་ཤེས་རྟོགས་བྱུང་། དེའི་ཕྱིར་ཁོང་ཚོའི་དཔྱད་ཞིབ་ཀྱི་མཇུག་འབྲས་དེ་
ནི་ལམ་འགྲོ་རྐྱང་པའམ། ཡང་ན་ཤེས་པར་བྱ་རྒྱུའི་དོན་དེ་སྔོན་ནས་ཤེས་ཟིན་པ་འདི་འདྲ་བ་ཚན་
རིག་གི་ནང་དུ་སྐབས་འགའ་ཞིག་ལ་འབྱུང་བ་མཐོང་དཀོན་པོ་ཞིག་ཅི་ཡང་མ་ཡིན་ནོ། །དེ་ལྟ་ན་
ཡང་། ཕྱིས་ཀྱི་ཚད་ལེན་མང་པོ་ཞིག་གིས་འོད་འཁྱོག་པའི་དོན་དེ་ར་སྤྲོད་ཐེངས་མང་བྱས་པ་ཡིན་
ནོ།།
ཁྱབ་ཆེ་བའི་ལྟོས་བཅས་སྨྲ་བའི་སྔོན་དཔག་གཞན་ཞིག་ནི། དཔེར་ན་ས་ཡི་གོ་ལ་ལྟ་བུ་འདི་
འདྲའི་སྤུས་ཚད་ཆེ་བའི་དངོས་པོའི་ཉེ་འཁོར་ནས། དུས་ཚོད་ཀྱི་བགྲོད་པ་དེ་ཡང་དལ་འོས་པ་དེ་
ཉིད་ཡིན། ཨེ་ཡན་སེ་ཐན་གྱིས་༡༩༠༧ ལོ་ནས་དོན་འདི་ཡིད་ལ་འཁོར། འདི་ནི་ཁོས་འཐེན་
ཤུགས་ཀྱིས་བར་སྟོང་གི་རྣམ་པ་ལ་འགྱུར་བ་གཏང་ཐུབ་པར་ཡིད་ལ་འཁོར་བ་ལས་ཀྱང་ལོ་ལྔ་
ཡིས་སྔ་ལ། མ་ཟད་དེ་ནི་ཁོས་ཁོ་རང་ཉིད་ཀྱི་རིག་གཞུང་ལེགས་འགྲུབ་བྱུང་བ་ལས་ཀྱང་ལོ་
བརྒྱད་ཀྱིས་སྔ་བ་ཡིན་ནོ། །ཨེ་ཡན་སེ་ཐན་གྱི་ནུས་མཉམ་རྩ་རིགས་ལ་བརྟེན་ནས་ནུས་སྣང་འདི་
ཉིད་རིགས་འདེད་བྱས་པ་ཡིན། ནུས་མཉམ་རྩ་རིགས་དེའི་ཁྱབ་ཆེ་བའི་ལྟོས་བཅས་སྨྲ་བའི་ནང་
གི་བྱེད་ལས་ནི་དཔེར་ན་རྩ་བའི་བསམ་བཀོད་དེ་ཁྱབ་ཆུང་བའི་ལྟོས་བཅས་སྨྲ་བའི་ནང་གི་བྱེད་
ལས་ཇི་ལྟ་བ་བཞིན་ཡིན།
ཁྱབ་ཆུང་བའི་ལྟོས་བཅས་སྨྲ་བའི་རྩ་བའི་ཆ་བཞག་དེ་ཕྱི་དྲན་ཞིག་བྱས་ན། དེས་ནི་རང་དབང་
གིས་འགུལ་སྐྱོད་བྱེད་པའི་བརྟག་དཔྱད་མཁན་ལ་ལྟོས་ནས་བཤད་ན། འགུལ་སྐྱོད་བྱེད་པའི་
མགྱོགས་ཚད་དེ་ཇི་ཙམ་ཡིན་རུང་། ཚན་རིག་གི་གཏན་སྲོལ་དེ་ནི་ཐམས་ཅད་ལ་མཚུངས་པ་ཡིན་
ཞེས་བསྟན་ཡོད། རགས་རིམ་ཙམ་དུ་བཤད་ན། ནུས་མཉམ་རྩ་རིགས་དེས་དོན་འདི་རང་དབང་
འགུལ་སྐྱོད་བྱེད་པ་མ་ཡིན་པར་འཐེན་ཤུགས་ར་བའི་ཤུགས་རྐྱེན་གྱི་འོག་ལ་ཡོད་པའི་བརྟག་
དཔྱད་མཁན་ལ་ཡང་རྒྱ་སྐྱེད་བྱས་པ་ཡིན། ནུས་སྣང་འདི་ཉིད་གནད་ལ་ཐིག་པའི་གསལ་བཤད་
བྱེད་པའི་སྐབས་སུ་ལག་རྩལ་གྱི་ཞིབ་ཆ་འགའ་ཞིག་དང་ལྡན་པ་ཡིན། དཔེར་ན་འཐེན་ཤུགས་ར་
བ་དེ་ཆ་སྙོམས་པོ་ཞིག་མིན་པ་འདི་འདྲའི་དངོས་ཡོད་ཀྱི་དོན་ལ། ངེས་པར་དུ་ཤིན་ཏུ་ཕྲ་བ་དང་།
ཕན་ཚུན་བསྐྱར་ཟློས་ཀྱི་ཆ་རྣམས་སུ་སོ་སོར་རྩ་བའི་རིགས་པ་འདི་ཉིད་སྤྱད་དགོས་པ་ལྟ་བུ་རེད།
དེ་ལྟ་ན་ཡང་ད་ལྟ་ང་ཚོས་འདི་ནས་འཆད་པར་མི་བྱེད། ང་ཚོའི་དགོས་དོན་གྱི་དབང་དུ་བྱས་ནས་
བཤད་ན། འོག་ནས་འབྱུང་བའི་ཚུལ་འདི་ཉིད་ཀྱིས་རྩ་བའི་རིགས་པ་འདི་ཉིད་ལ་གསལ་བཤད་
བྱེད། འདངས་ངེས་སུ་ཆུང་བའི་བར་སྟོང་གི་ནང་དུ། ང་ཚོ་ནི་མི་གཡོ་བའི་སྒོ་ནས་འཐེན་ཤུགས་ར་
བའི་ནང་དུ་ཡོད་པའམ་ཡང་ན་སྟོང་པའི་བར་སྟོང་གི་ནང་དུ་མཉམ་པའི་མགྱོགས་སྣོན་གྱི་རྣམ་པར་
ཡོད་སོ་སོར་འབྱེད་ཐུབ་ཐབས་མེད།
ཁྱོད་རང་བར་སྣང་སྟོང་པའི་ནང་གི་འདེགས་འབེབས་འཕྲུལ་ཆས་ཤིག་གི་ནང་དུ་ཡོད་པའི་
དབང་དུ་བྱས་ན། དེ་ལ་འཐེན་ཤུགས་དང་མི་ལྡན། སྟེང་དང་འོག་ཅེས་པ་ཡང་མེད། རང་དབང་
གི་སྒོ་ནས་ལྡིང་དུ་རུང་བ་ཞིག་ཡིན། ད་ལྟ་འདེགས་འབེབས་འཕྲུལ་ཆས་ཀྱིས་མཉམ་པའི་
མགྱོགས་སྣོན་འགུལ་སྐྱོད་བྱས་ན། ཁྱོད་ཀྱིས་གློ་བུར་དུ་ལྗིད་ཤུགས་ཡོད་པར་ཚོར་འོང་། དེའི་
དོན་ཡང་འདེགས་འབེབས་འཕྲུལ་ཆས་ཀྱི་ཕྱོགས་གཅིག་གི་འཐེན་ཤུགས་ཚོར་ཐུབ་ཅེས་པའི་དོན་
ཡིན། དེ་ཡང་གློ་བུར་དུ་མངོན་པར་གྱུར་པའི་ས་གཅལ་ཡིན། གལ་ཏེ་ད་ལྟ་ཁྱོད་ཀྱིས་ཀུ་ཤུ་ཞིག་
བླངས་པ་དང་མ་ཟད་གློད་ན། ཀུ་ཤུ་དེ་ནི་ས་གཅལ་གྱི་ཐོག་ཏུ་ལྷུང་འགྲོ་བ་ཡིན། དངོས་ཡོད་
གནས་ཚུལ་ལ། ད་ལྟ་མགྱོགས་སྣོན་བྱེད་བཞིན་པ་ཡིན། འོན་ཀྱང་འདེགས་འབེབས་འཕྲུལ་ཆས་
ཀྱི་ནང་གི་དངོས་པོ་ཐམས་ཅད་ནི་འཕྲུལ་ཆས་དེས་འགུལ་སྐྱོད་གཏན་ནས་མི་བྱེད་པར། མི་གཡོ་
བའི་ཆ་སྙོམས་པའི་འཐེན་ཤུགས་ར་བ་ཞིག་གི་ནང་དུ་གནས་ཡོད་པ་དང་འདྲ་བ་ཞིག་ཏུ་མངོན་འོང་
བ་ཡིན། དཔེར་ན་ཁྱོད་ཀྱིས་མེ་འཁོར་གྱི་ནང་ནས་ཆ་སྙོམས་པའི་འགུལ་སྐྱོད་བྱེད་བཞིན་ཡོད་
མེད་མི་ཤེས་པ་ཇི་ལྟ་བ་བཞིན་དུ། འདེགས་འབེབས་འཕྲུལ་ཆས་ཀྱི་ནང་ནས་ཀྱང་ཁྱོད་རང་གིས་
ཆ་སྙོམས་པའི་མགྱོགས་སྣོན་བྱེད་པའམ་ཡང་ན་ཆ་སྙོམས་པའི་འཐེན་ཤུགས་ར་བའི་ནང་དུ་ཡོད་
ཤེས་མི་ཐུབ་པར་ཨེ་ཡན་སེ་ཐན་གྱི་ཡིད་ལ་འཁོར། དེས་ཁོ་རང་གི་ནུས་མཉམ་རྩ་རིགས་དེ་
གཏན་ལ་ཕབ་པ་ཡིན་ནོ།།
ནུས་མཉམ་རྩ་རིགས་དང་དེ་བཞིན་དུ་དེའི་གོང་གི་དཔེ་རྣམས་ནི། གོམས་གཤིས་སྤུས་ཚད་
དང་འཐེན་ཤུགས་སྤུས་ཚད་གཉིས་དངོས་པོ་གཅིག་ཡིན་པའི་སྐབས་ཁོ་ན་ལ་ཡོད་དུ་རུང་བ་ཡིན།
༼གོམས་གཤིས་སྤུས་ཚད་ནི་ནེ་ཐོན་གཏན་སྲོལ་གཉིས་པའི་ནང་གི་སྤུས་ཚད་དེ་ཡིན། དེས་ནི་
བྱེད་ཤུགས་ལས་མགྱོགས་ཚད་ཇི་ཙམ་འབྱུང་བར་ཐག་གཅོད་བྱེད། ལྗིད་ཤུགས་སྤུས་ཚད་ནི་ནེ་
ཐོན་འཐེན་ཤུགས་གཏན་སྲོལ་གྱི་ནང་གི་སྤུས་ཚད་ཡིན། དེས་ནི་དངོས་པོས་ལྗིད་ཤུགས་ཇི་ཙམ་
འཕྲད་པར་འགྱུར་བ་ཐག་གཅོད་བྱེད་པ་ཡིན།༽༼ལེའུ་བཞི་པར་ལྟོས༽དེའི་རྒྱུ་མཚན་ཡང་གལ་སྲིད་
སྤུས་ཚད་གཉིས་པོ་དེ་མཚུངས་པ་ཡིན་ན། འཐེན་ཤུགས་ར་བའི་ནང་གི་དངོས་པོ་ཀུན་མགྱོགས་
ཕྱོད་མཚུངས་པའི་སྒོ་ནས་མར་ལྟུང་འགྲོ་བ་ཡིན་གྱི། དེ་དག་གི་སྤུས་ཚད་དམ་ལྗིད་ཚད་ཇི་ཡོད་ལ་
ལྟོས་དགོས་པ་མ་ཡིན་ནོ། །གཉིས་པོ་མི་མཚུངས་ན་འཐེན་ཤུགས་ཀྱི་ཤུགས་རྐྱེན་འོག་ནས་དངོས་
པོ་འགའ་ཞིག་ནི་འགའ་ཞིག་ལས་མར་ལྷུང་མགྱོགས་འགྲོ་བ་ཡིན་ནོ། །དེ་ལྟ་ན་འཐེན་ཤུགས་ཀྱི་
འདྲེན་ནུས་དང་ཆ་སྙོམས་མགྱོགས་སྣོན་གཉིས་སོ་སོར་ཕྱེ་རུང་བར་མཚོན་པ་ཡིན། དེའི་རྒྱུ་མཚན་
ཡང་ཆ་སྙོམས་མགྱོགས་སྣོན་རྣམ་པའི་འོག་གི་དངོས་པོ་ཀུན་མགྱོགས་ཚོད་མཐུན་པའི་སྒོ་ནས་མར་
ལྟུང་བར་འགྱུར་བའི་དབང་གིས་ཡིན། ཨེ་ཡན་སེ་ཐན་གྱི་གོམས་གཤིས་སྤུས་ཚད་དང་འཐེན་
ཤུགས་སྤུས་ཚད་གཉིས་ནུས་མཉམ་ཡིན་པ་དེ་ཉིད་ལ་བརྟེན་ནས་ཁོ་རང་གི་ནུས་མཉམ་རྩ་རིགས་
དེ་བཟོས་པ་དང༌། མཐར་ཁྱབ་ཆེ་བའི་ལྟོས་བཅས་སྨྲ་བ་རིལ་པོ་དེ་འགྲུབ་པར་བྱས་པ་ཡིན། དེ་
ལྟ་ན་འགྲོ་བ་མིའི་རིགས་ཀྱི་བསམ་བློའི་ལོ་རྒྱུས་ཀྱི་ཐོག་གི་འགྲན་པའི་ཟླ་དང་བྲལ་བའི་ཚན་རིག་
པའི་རིགས་འདེད་ཀྱི་འཇིགས་བྲལ་དཔུང་འཇུག་མཁན་ངོ་གནོང་མི་དགོས་པ་ཞིག་དངོས་གནས་རེད།
ད་ལྟ་ང་ཚོས་ནུས་མཉམ་རྩ་རིགས་དེ་རྒྱུས་ལོན་ཟིན་པ་ཡིན། ཨེ་ཡན་སེ་ཐན་གྱི་རིགས་པའི་
རྗེས་སུ་འབྲང་ནས་བསམ་བློའི་ཚོད་ལྟ་གཞན་ལ་ཞུགས་ཏེ། དུས་ཚོད་དེ་ལ་ཅིའི་ཕྱིར་ངེས་པར་དུ་
འཐེན་ཤུགས་ཀྱི་ཤུགས་རྐྱེན་འབྱུང་བའི་ཚུལ་དེ་མངོན་པར་བྱེད་དུ་རུང་བ་ཡིན། བར་སྣང་གི་
ཁམས་སུ་འཇིག་རྟེན་འཕུར་གྲུ་ཞིག་ཡོད་པར་སོམས། འཇུག་པ་བདེ་བའི་ཆེད་དུ་འཕུར་གྲུ་དེའི་སྣ་
ལ་འོད་དེ་སྐར་ཆ་གཅིག་ཙམ་ལ་སོང་ན་ད་གཟོད་མགོ་ནས་མཇུག་གི་བར་དུ་བགྲོད་ཐུབ་པ་ཙམ་དུ་
ཡོད་པར་བསམ། མཐར་འཕུར་གྲུ་དེའི་གནམ་གཅལ་དང་ས་གཅལ་སོ་སོར་བརྟག་དཔྱད་མཁན་
རེ་རེ་ཡོད་པ་དང༌། རེ་རེས་ཀྱང་སྐར་ཆ་རེ་ལ་སྐད་རེ་འདོན་པར་བྱེད་པའི་དུས་ཚོད་འཁོར་ལོ་
གཅིག་མཚུངས་རེ་བཟུང་ཡོད་པར་བསམ།
གལ་ཏེ་གནམ་གཅལ་གྱི་བརྟག་དཔྱད་མཁན་དེས་དུས་ཚོད་འཁོར་ལོའི་སྐད་ཐོས་མ་ཐག་ཏུ།
ས་གཅལ་གྱི་ཐོག་གི་བརྟག་དཔྱད་མཁན་ལ་འོད་ཀྱི་བརྡ་འཕྲིན་བཏང་བ་དང་། གནམ་གཅལ་གྱི་
བརྟག་དཔྱད་མཁན་གྱིས་དུས་ཚོད་འཁོར་ལོས་སྐད་ཐེངས་གཉིས་པ་འདོན་པ་ན་ཡང་བསྐྱར་ནས་
དེ་ལྟར་བྱེད་པ་དང་། དེ་ལྟ་བུའི་ཚུལ་གྱིས་བརྡ་འཕྲིན་རེ་ལ་སྐར་ཆ་རེ་དགོས་ཤིང་། དེ་ཡང་ས་
གཅལ་གྱི་ཐོག་གི་བརྟག་དཔྱད་མཁན་གྱིས་སྡུད་ལེན་ཐུབ། དེ་ལྟ་བུའི་ཚུལ་གྱིས་གནམ་གཅལ་གྱི་
བརྟག་དཔྱད་མཁན་གྱིས་འོད་ཀྱི་བརྡ་འཕྲིན་སྔ་ཕྱི་གཉིས་ཀྱི་བར་དུ་སྐར་ཆ་གཅིག་དགོས་ཤིང༌།
ས་གཅལ་གྱི་ཐོག་གི་བརྟག་དཔྱད་མཁན་གྱིས་ཀྱང་སྐར་ཆ་གཅིག་གིས་ཆོད་པའི་བརྡ་འཕྲིན་
གཉིས་སྡུད་ལེན་ཐུབ་པ་ཡིན།
གལ་ཏེ་འཕུར་གྲུ་དེ་ས་ངོས་ལ་བསྡད་དེ་འཐེན་ཤུགས་ཀྱི་ཤུགས་རྐྱེན་ཐེབས་བཞིན་པ་ཡིན་གྱི།
རང་དབང་གིས་སྒོ་ནས་མཁའ་དབྱིངས་སུ་ལྡིང་བཞིན་པ་མ་ཡིན་ན། གནས་ཚུལ་དེ་མི་མཚུངས་པ་
ཞིག་ཡིན་ནམ་ཞེ་ན། ནེ་ཐོན་འཐེན་ཤུགས་རིག་གཞུང་གི་དབང་དུ་བྱས་ན། འཐེན་ཤུགས་དེས་
དུས་ཚོད་ལ་ཤུགས་རྐྱེན་ཅི་ཡང་མེད། གལ་ཏེ་གནམ་གཅལ་གྱི་བརྟག་དཔྱད་མཁན་གྱིས་སྐར་ཆ་
རེའི་མཚམས་ནས་བརྡ་འཕྲིན་རེ་བཏང་བར་བྱས་ན། ས་གཅལ་གྱི་བརྟག་དཔྱད་མཁན་གྱིས་ཀྱང་
སྐར་ཆ་རེའི་མཚམས་ནས་བརྡ་འཕྲིན་རེ་བསྡུ་ལེན་ཐུབ། འོན་ཀྱང་ནུས་མཉམ་རྩ་རིགས་ཀྱིས་བྱས་
པའི་སྔོན་དཔག་ནི་མི་མཚུངས་པ་ཡིན། དེའི་རྒྱུ་མཚན་ཡང་མཉམ་པའི་མགྱོགས་སྣོན་ལ་བསམ་པ་
ཡིན་གྱི་འཐེན་ཤུགས་ནུས་སྣང་ལ་བསམ་པ་མ་ཡིན་པའི་ཕྱིར། དེས་ན་ད་ལྟ་མཉམ་པའི་མགྱོགས་
སྣོན་རྐྱང་པ་ལ་བསམ་བློ་གཏོང་ན་དེས་ཆོག་པ་རེད། ཨེ་ཡན་སེ་ཐན་གྱིས་འདི་འདྲའི་ཚུལ་གྱིས་
ནུས་མཉམ་རྩ་རིགས་ལ་བརྟེན་ནས་འཐེན་ཤུགས་རིག་གཞུང་གསར་པ་དེ་གསར་གཏོད་བྱས་པ་རེད།
དེའི་ཕྱིར་ད་ལྟ་ང་ཚོས་འཕུར་གྲུ་དེ་ལ་མགྱོགས་སྣོན་བྱེད་བཞིན་པ་ཡིན་པའི་དབང་དུ་བཏང་ན་
༼དེ་ལ་མགྱོགས་སྣོན་བྱེད་པ་ཙམ་ལས། འོད་ཀྱི་འགྲོས་ལ་ཉེ་བ་མི་བྱེད༽འཕུར་མདའ་ལ་བརྟེན་
ནས་འཕུར་གྲུ་དེ་སྟེང་དུ་འགུལ་སྐྱོད་བྱེད། བརྡ་འཕྲིན་དང་པོ་བགྲོད་པའི་བར་ཐག་དེ་ནི་སྔར་གྱི་དེ་
ལས་ཐུང་བ་ཡིན། དེའི་ཕྱིར་སྐར་ཆ་གཅིག་མི་དགོས་པར་བསླེབ་ཐུབ། གལ་ཏེ་འཕུར་གྲུ་འགྲོས་
བརྟན་པོའི་སྒོ་ནས་འཕུར་ན། བརྡ་འཕྲིན་གཉིས་པ་དེ་ཡང་དེ་དང་མཚུངས་པའི་འགྲོས་ཀྱིས་
བསླེབ་ཐུབ། དེའི་ཕྱིར་བརྡ་འཕྲིན་གཉིས་པོའི་འགོར་ཡུན་དེ་སྔར་བཞིན་དུ་སྐར་ཆ་གཅིག་ཙམ་དུ་
མཚུངས་པ་ཡིན། འོན་ཀྱང་འགྲོས་སྣོན་གྱི་དབང་གིས། འཕར་གྲུ་དེས་བརྡ་འཕྲིན་གཉིས་པ་
གཏོང་བའི་སྐབས་སུ། དང་པོ་གཏོང་བའི་སྐབས་ནས་མགྱོགས་པ་ཡིན། དེའི་ཕྱིར་བརྡ་འཕྲིན་
གཉིས་པ་བགྲོད་པའི་བར་ཐག་དེ་ནི་བརྡ་འཕྲིན་དང་པོ་བགྲོད་པའི་བར་ཐག་ལས་ཀྱང་ཐུང་བ་
ཡིན། ས་གཅལ་གྱི་ཐོག་གི་བརྟག་དཔྱད་མཁན་གྱིས་ཚད་ལེན་ཐུབ་པའི་བརྡ་འཕྲིན་གཉིས་པོའི་
བར་གྱི་ཡུན་དེ་སྐར་ཆ་གཅིག་ལས་ཐུང་བ་ཡིན། གནམ་གཅལ་གྱི་ཐོག་གི་བརྟག་དཔྱད་མཁན་
དང་མི་མཐུན་པ་རེད། དེའི་རྒྱུ་མཚན་ཡང་དེས་ནི་རང་ཉིད་ཀྱིས་སྐར་ཆ་རེའི་མཚམས་ནས་བརྡ་
འཕྲིན་རེ་བཏང་ཡོད་པའི་ལྟ་བ་དེ་ཉིད་ཀྱི་རྒྱུན་སྐྱོང་བར་བྱེད་པ་རེད།
གལ་ཏེ་གནས་ཚུལ་དེ་འཕུར་གྲུ་དེ་འཕུར་བགྲོད་བྱེད་བཞིན་པའི་རྣམ་པའི་འོག་ནས་ཡིན་ན།
འདི་ཉིད་མི་རྣམས་ཧ་ལས་པར་བྱེད་དགོས་པ་ཞིག་མིན་ཡང་སྲིད། —ང་ཚོས་དེ་ལ་འགྲེལ་བཤད་
བྱས་ཟིན་པ་རེད། འོན་ཀྱང་ཡིད་ལ་བཟུང་འོས་པ་ཞིག་ནི། ནུས་མཉམ་རྩ་རིགས་ཀྱིས་འདི་འདྲའི་
རྣམ་པ་དེ་ད་དུང་ཡང་འཐེན་ཤུགས་ར་བའི་ནང་དུ་མི་གཡོ་བར་གནས་པའི་འཕུར་གྲུ་ལ་ཡང་སྤྱོད་དུ་
རུང་བར་བསྟན་པ་རེད། འདི་ཉིད་ཀྱིས་འཕུར་གྲུ་དེ་ལ་མགྱོགས་སྣོན་མ་བྱས་པ་དཔེར་ན། ས་
ངོགས་ཀྱི་འཕེན་སྟེགས་ཀྱི་ཐོག་ཏུ་བསྡད་ཡོད་པ་ན། གལ་ཏེ་གནམ་གཅལ་གྱི་བརྟག་དཔྱད་
མཁན་གྱིས་ས་གཅལ་གྱི་བརྟག་དཔྱད་མཁན་ལ་སྐར་ཆ་རེའི་༼ ཁོ་རང་གི་དུས་ཚོད་འཁོར་ལོའི་
དབང་དུ་བྱས༽མཚམས་ནས་བརྡ་འཕྲིན་རེ་བཏང་ན། ས་གཅལ་གྱི་བརྟག་དཔྱད་མཁན་གྱིས་དེ་
ལས་ཀྱང་ཐུང་བའི་དུས་༼ ཁོ་རང་གི་དུས་ཚོད་འཁོར་ལོའི་དབང་དུ་བྱས༽ཀྱི་ནང་ནས་བརྡ་འཕྲིན་
སྡུད་ལེན་ཐུབ་ན། འདི་ཉིད་དངོས་གནས་མི་རྣམས་ཧ་ལས་པར་བྱེད་དགོས་པའི་དོན་ཞིག་རེད།
ཁྱོད་ཀྱིས་སྔར་བཞིན་དུ་འདིས་འཐེན་ཤུགས་ཀྱིས་དུས་ཚོད་བསྒྱུར་འགྲོ་བའམ་ཡང་ན། ཁོའི་
དུས་ཚོད་འཁོར་ལོ་དེ་ལ་སྐྱོན་ཤོར་བ་མཚོན་པ་ཡིན་ནམ་ཞེས་འདྲི་བར་བྱེད་སྲིད་དོ། །གལ་ཏེ་ས་
གཅལ་གྱི་བརྟག་དཔྱད་མཁན་དེ་ཉིད་གནམ་གཅལ་གྱི་མི་ཡི་གམ་དུ་འཛེག་ཏེ་ཁོ་དང་ཁོ་རང་གི་
གྲོགས་པོ་གཉིས་ཀྱི་དུས་ཚོད་འཁོར་ལོ་དེ་སྒྲིག་ན། ཁོང་ཚོའི་དུས་ཚོད་འཁོར་ལོ་དེ་གཉིས་ནི་
གཅིག་པ་གཅིག་རྐྱང་ཡིན། མ་ཟད་བརྟག་དཔྱད་མཁན་གཉིས་ཀྱི་སྐར་ཆ་གཅིག་དེ་ཡང་ཡུན་རིང་
ཐུང་གཅིག་པ་ཡིན་པར་གཉིས་ཀས་མཐོང་ཐུབ་པར་ཐག་ཆོད་ཐུབ་པ་ཞིག་རེད། ས་གཅལ་གྱི་
ཐོག་གི་དུས་ཚོད་འཁོར་ལོ་དེ་ལ་སྐྱོན་གང་ཡང་མེད་ལ། ཁོས་གང་དུ་བཞག་པའི་དབང་དུ་བྱས་ན་
ཡང་ས་དེའི་དུས་ཚོད་དེ་ཇི་ལྟར་ཡིན་པར་མ་འཁྲུལ་བར་གཞལ་ཐུབ། དེ་ནི་དཔེར་ན་ཁྱབ་ཆུང་
བའི་ལྟོས་བཅས་སྨྲ་བས་ང་ཚོ་ལ་ཕན་ཚུན་ལྟོས་ནས་འགུལ་སྐྱོད་བྱེད་པའི་བརྟག་དཔྱད་མཁན་
གཉིས་པོ་ལ་དུས་ཚོད་ཀྱི་འགྲོས་དེ་མི་མཚུངས་པ་ཡིན་ཞེས་བསྟན་པ་བཞིན་རེད། ཁྱབ་ཆེ་བའི་
ལྟོས་བཅས་སྨྲ་བས་འཐེན་ཤུགས་ར་བ་གཅིག་གི་ནང་ནས་མཐོ་ཚད་མི་མཚུངས་པའི་བརྟག་དཔྱད་
མཁན་གྱི་དུས་ཚོད་ཀྱི་འགྲོས་དེ་མི་མཚུངས་པ་ཡིན་ཞེས་བསྟན་པར་བྱས་པ་རེད། ཁྱབ་ཆེ་བའི་
ལྟོས་བཅས་སྨྲ་བའི་དབང་དུ་བྱས་ན། ས་ཡི་གོ་ལ་དང་ཉེ་བའི་གནས་ནས་དུས་ཚོད་ཀྱི་འགྲོས་དེ་
དལ་བ་ཡིན། དེའི་ཕྱིར་ས་གཅལ་གྱི་བརྟག་དཔྱད་མཁན་གྱིས་བརྡ་འཕྲིན་གྱི་བར་གྱི་དུས་ཚོད་དེ་
གནམ་གཅལ་གྱི་སྐར་ཆ་གཅིག་ལས་ཐུང་བ་ཡིན། འཐེན་ཤུགས་ར་བ་དེ་ཇི་ཙམ་དྲག་ན། ནུས་
སྣང་འདི་ཡང་དེ་ཙམ་གྱིས་ཆེ་བ་ཡིན། ནེ་ཐོན་འགུལ་སྐྱོད་གཏན་སྲོལ་གྱིས་བར་སྟོང་རང་རྐྱ་བའི་
བདེན་གྲུབ་ཀྱི་གོ་སར་ཡོད་པར་འཛིན་པའི་ལྟ་བ་དེ་མཇུག་རྫོགས་པར་བྱས་པ་དང་། ད་ལྟ་ལྟོས་
པའི་རང་བཞིན་གྱི་རིག་གཞུང་གིས་ཇི་ལྟ་བུའི་སྒོ་ནས་དུས་ཚོད་རང་རྐྱ་བ་བདེན་པར་གྲུབ་པ་མེད་
གཏན་ལ་ཕབ་པ་དེ་ཡང་ང་ཚོས་མཐོང་ཟིན་པ་རེད།
༡༩༦༢ལོར། མི་རྣམས་ཀྱི་ཆུ་གསོག་མཐོ་ལྕོག་གི་རྩ་བ་དང་རྩེ་མོ་ལ་བསྒྲིགས་པའི་ཐིག་ཚད་
ཤིན་ཏུ་མཐོ་བའི་དུས་ཚོད་འཁོར་ལོ་ལ་བརྟེན་ནས་སྔོན་དཔག་འདི་ཉིད་ར་སྤྲོད་བྱས། རྩ་བ་ལ་
ཡོད་པའི་དུས་ཚོད་འཁོར་ལོ་དེ་ས་དང་བར་ཐག་ཉེ་ཆེ་ལ། དེའི་འགྲོས་དལ་བ་དེ་ཁྱབ་ཆེ་བའི་ལྟོས་
བཅས་སྨྲ་བས་བཤད་པ་དང་གཅིག་མཚུངས་སུ་ཡོད་པར་མཐོང་། ནུས་སྣང་འདི་ཤིན་ཏུ་ཆུང་ངུ་
ཞིག་ཡིན། ཉི་མའི་ཕྱི་ངོས་སུ་ཡོད་པའི་དུས་ཚོད་འཁོར་ལོ་ཞིག་ཡིན་པའི་དབང་དུ་བྱས་ན་ཡང་།
ས་ཡི་གོ་ལའི་ངོས་ཀྱི་དུས་ཚོད་འཁོར་ལོ་དང་བསྡུར་ན། དེ་ནི་ལོ་གཅིག་ལ་སྐར་མ་གང་ཙམ་ཁོ་ན་
འགྲོ་མགྱོགས་པ་ཡིན་མོད། དེ་ལྟ་ན་ཡང་། ཤིན་ཏུ་གནད་ལ་ཐིག་པའི་གོ་ལ་རིལ་པོའི་སྲུང་སྐར་
གནས་ཐིག་གཏན་ཁེལ་མ་ལག་གསར་གཏོད་བྱས་པ་ནས་བཟུང་། ས་ཡི་གོ་ལའི་ཐོག་གི་གནས་
ཀྱི་མཚོ་འཕགས་མཐོ་དམའ་སྣ་ཚོགས་པའི་དུས་ཚོད་འཁོར་ལོའི་འགྲོས་ཀྱི་ཁྱད་པར་དེ། མིག་
སྔར་བེད་སྤྱོད་ཀྱི་ཐོག་ནས་གནད་ཤིན་ཏུ་ཆེན་པོ་ཞིག་ཏུ་གྱུར་ཡོད། གལ་ཏེ་ཁྱབ་ཆེ་བའི་ལྟོས་
བཅས་སྨྲ་བའི་སྔོན་དཔག་འདི་སྣང་མེད་དུ་འདོར་བར་བྱས་ན། རྩིས་རྒྱག་བྱས་པའི་ཐོབ་འབྲས་ལ་
གོ་ས་དེ་དག་ཨིང་ལེ་ཁ་ཤས་འཛོལ་འགྲོ་བ་ཡིན་ནོ།།
དུས་ཚོད་ཀྱི་འགྲོས་ཀྱི་འགྱུར་བ་འདི་དག་གིས་སྔར་བཞིན་དུ་ང་ཚོའི་སྐྱེ་དངོས་དུས་ཚོད་ལ་
ཤུགས་རྐྱེན་ཆེན་པོ་བྱེད་པ་ཡིན། གལ་ཏེ་མཚེ་མ་གཉིས་ལས་གང་ཡང་རུང་བ་ཞིག་རི་བོའི་རྩེ་དང་།
གཞན་དེ་རྒྱ་མཚོའི་འགྲམ་དུ་བསྡད་ན། མཚེ་མ་དང་པོ་དེ་གཉིས་པ་ལས་ཀྱང་རྒས་མགྱོགས་པ་
ཡིན། དེ་ནས་ཁོང་གཉིས་སླར་ཡང་འཕྲད་པ་ན། གཅིག་ཤོས་དེ་གཞན་པ་དེ་ལས་ཀྱང་རྒས་པར་
གྱུར་ཡོད། འདི་འདྲའི་རྣམ་པའི་འོག་ནས་ལོ་ཚོད་ཀྱི་ཁྱད་པར་དེ་ནི་ཤིན་ཏུ་ཆུང་ངུ་ཞིག་ཡིན། འོན་
ཀྱང་མཚེ་མ་གཉིས་ལས་གང་ཡང་རུང་བ་ཞིག་འཇིག་རྟེན་འཕུར་གྲུའི་ནང་དུ་ཞུགས་ཏེ་རྒྱང་རིང་
འགྲུལ་བཞུད་ཐེངས་གཅིག་བྱེད་པ་དང་། དེ་ཉིད་འོད་ཀྱི་མགྱོགས་ཚད་དང་ཉེ་བ་ཙམ་དུ་མགྱོགས་
བསྣན་བྱས་ན། ཁྱད་པར་དེ་ཆེན་པོ་ཞིག་ཏུ་འགྱུར་འོང་བ་ཡིན་ནོ། །ཁོ་རང་ཕྱིར་ལོག་པ་ན། ས་
ཡི་གོ་ལའི་ཐོག་ཏུ་བསྡད་ཡོད་པ་དེ་ལས་ཀྱང་གཞོན་ཆེ་བ་ཡིན་ནོ། །འདི་ཉིད་ལ་མཚེ་མའི་འགལ་
འདུས་ཟེར་བ་ཡིན། འོན་ཀྱང་སེམས་ཀྱི་ནང་དུ་ད་དུང་ཡང་རང་རྐྱ་ཐུབ་པའི་དུས་ཚོད་ཅིག་ཡོད་
པར་འཛིན་པ་དེ་ཡོད་པའི་སྐབས་སུ། འདི་ད་གཟོད་འགལ་འདུས་ཡིན་ནོ། །ལྟོས་པའི་རང་བཞིན་
གྱི་རིག་གཞུང་གི་ནང་དུ་དུས་ཚོད་མཐུན་སྣང་བའི་རང་རྐྱ་བ་ཞིག་ཡོད་མི་སྲིད། དེ་ལས་ལྡོག་ཏེ་
གང་ཟག་སོ་སོ་ལ་རང་རང་གི་དུས་ཚོད་ཀྱི་འགྲོས་རེ་དང་ལྡན་པ་ཡིན་ནོ། །འགྲོས་དེ་ཡང་ཁོ་རང་
གནས་གང་དུ་འགུལ་སྐྱོད་ཇི་ལྟར་བྱེད་པ་ལ་ལྟོས་ནས་བཞག་དགོས་པ་ཡིན་ནོ།།
༡༩༡༥ལོའི་སྔོན་དུ། མི་རྣམས་ཀྱིས་ཡུལ་དང་དུས་འདི་ནི་གཏན་པོར་གནས་པའི་གར་སྟེགས་
ཙམ་ཞིག་ཡིན་པ་དང་། དོན་རྣམས་ནི་དེའི་ནང་དུ་འབྱུང་བ་དང་། འོན་ཀྱང་དེའི་ནང་དུ་བྱུང་བའི་
དོན་དེ་དག་གིས་གར་སྟེགས་སམ་དུས་དང་གོ་ས་དེ་ལ་ཤུགས་རྐྱེན་གང་མེད་པ་ཡིན་བསམ་པ་རེད་
ལ། ཐ་ན་ཁྱབ་ཆུང་བའི་ལྟོས་བཅས་སྨྲ་བ་ཡང་དེ་ལས་འདས་ཐུབ་མེད། དངོས་པོ་རྣམས་འགུལ་
སྐྱོད་བྱེད། ཤུགས་ཀྱིས་འཐེན་པ་དང་འཕུལ་བར་བྱེད་མོད་ཀྱི། དེས་དུས་ཚོད་དང་བར་སྟོང་གི་
རྒྱུན་གནས་པ་ལ་ནི་ཕན་གནོད་གང་ཡང་མི་བྱེད་པར་འདོད་པ་ཡིན་ལ། མི་རྣམས་ཀྱིས་ངང་ངམ་
ཤུགས་ཀྱིས་ཡུལ་དུས་དེ་ནི་རྟག་པར་གནས་འགྲོ་བ་ཡིན་བསམ་པར་བྱེད་དོ། །དེ་ལྟ་ན་ཡང་ཁྱབ་
ཆེ་བའི་ལྟོས་བཅས་སྨྲ་བའི་ནང་དུ་ནི་གནས་ཚུལ་དེ་གཏན་ནས་མི་མཚུངས། ད་ལྟ་ནི་ཁྱབ་ཆེ་བའི་
ལྟོས་བཅས་སྨྲ་བའི་ནང་དུ། དུས་ཚོད་དང་བར་སྟོང་དེ་ཡང་འགུལ་རྣམ་གྱི་གྲངས་ཐང་ཞིག་ཡིན།
དེ་ཡང་དངོས་པོ་གང་ཡང་རུང་བ་ཞིག་འགུལ་སྐྱོད་བྱེད་པའི་སྐབས་སམ་ཡང་ན་དངོས་པོ་ཞིག་ལ་
ཤུགས་ཀྱི་བྱེད་ལས་ཤིག་འཇུག་པ་ན། དེས་དུས་ཚོད་དང་བར་སྟོང་གི་འཁྱོག་ཚད་དེ་ལ་ཤུགས་
རྐྱེན་བྱེད་པ་ཡིན། ཡུལ་དུས་ཀྱི་སྒྲིག་གཞི་དེས་ཀྱང་ལྡོག་ཏེ་དངོས་པོའི་འགུལ་སྐྱོད་དང་ཤུགས་ཀྱི་
བྱེད་ལས་འདོན་ཚུལ་ལ་ཤུགས་རྐྱེན་བྱེད་པ་ཡིན་ནོ། །དུས་ཚོད་དང་བར་སྟོང་དེས་འཇིག་རྟེན་གྱི་
ཐོག་གི་དངོས་པོ་ཐམས་ཅད་ལ་ཤུགས་རྐྱེན་བྱེད་པ་མ་ཟད། དངོས་པོ་ཐམས་ཅད་ཀྱིས་རང་ལ་
ཡང་ཤུགས་རྐྱེན་བྱེད་པ་ཡིན། དཔེར་ན་ང་ཚོས་འཇིག་རྟེན་གྱི་ཐོག་དངོས་པོ་རྣམས་ཀྱི་གནས་ཚུལ་
འཆད་པ་ན་བར་སྟོང་དང་དུས་ཚོད་དེ་མི་འཆད་པ་མི་རུང་བ་ཇི་ལྟ་བ་བཞིན་དུ། ཁྱབ་ཆེ་བའི་ལྟོས་
བཅས་སྨྲ་བའི་ནང་དུ། འཇིག་རྟེན་འདི་ལས་ཐ་དད་པར་གྲུབ་པའི་བར་སྟོང་དང་དུས་ཚོད་དེ་ལབ་
གླེང་བྱེད་པ་ལ་ཡང་དོན་སྙིང་སྤུ་ཙམ་ཡང་མེད་པ་རེད། ༡༩༡༥ལོའི་རྗེས་ཀྱི་ལོ་བཅུ་ཕྲག་འགའ་
ཞིག་ནང་ནས། དུས་ཚོད་དང་བར་སྟོང་གི་གོ་བ་གསར་པ་འདིས་ང་ཚོའི་འཇིག་རྟེན་ལྟ་བ་དེ་ཡང་
གསར་པ་ཞིག་ཏུ་བསྐྱུར་བར་བྱས། དེ་ནི་དཔེར་ན་ང་ཚོས་མཐོང་བར་འགྱུར་བ་བཞིན་དུ། མི་རྟག་
པ་ཡར་འཕེལ་བའི་རྣམ་པ་ཅན་དུ་ལྟ་བའི་འཇིག་རྟེན་ལྟ་བ་ཞིག་གིས། རྩ་བའི་ཆ་ནས་མི་འགྱུར་
བར་འདོད་པའི་འཇིག་རྟེན་ལྟ་བ་རྙིང་པ་ཞིག་གི་ཚབ་བྱས་པ་ཡིན། མི་འགྱུར་བའི་འཇིག་རྟེན་དེ་ནི་
ཐོག་མ་མེད་པའི་དུས་ནས་ཡོད་ཟིན་པ་ཞིག་ཡིན་དགོས་པ་མ་ཟད་ཐ་མ་མེད་པའི་བར་དུ་གནས་
འགྲོ་བ་ཡང་ཡིན་དགོས་ལ། མི་རྟག་པའི་འཇིག་རྟེན་དེ་ནི་ཚད་དང་བཅས་པའི་དུས་ཤིག་ནས་
འགོ་རྩོམ་པ་དང་། མ་འོངས་པ་ལ་ཡང་ཚད་དང་བཅས་པའི་དུས་ཤིག་ནས་མཇུག་རྫོགས་འགྲོ་བ་
ཡིན་སྲིད་པ་ཡིན་ནོ།།

ལེའུ་བདུན་པ། ཡར་འཕེལ་གྱི་འཇིག་རྟེན།

གལ་ཏེ་དྭངས་ཤིང་གསལ་ལ་ཟླ་བ་མེད་པའི་མཚན་གནམ་ལ་བལྟས་ན། ཁྱོད་ཀྱིས་མཐོང་ཐུབ་
པའི་ཆེས་གསལ་བའི་སྐར་མ་ནི། པ་སངས། མིག་དམར། ཕུར་བུ། སྤེན་པ་དང་། ད་དུང་ཡང་
གྲངས་འབོར་ཤིན་ཏུ་མང་ཞིང་ང་ཚོའི་ཉི་མ་དང་མཚུངས་ཀྱང་། བར་ཐག་དེ་ལས་ཀྱང་ཤིན་ཏུ་རིང་པོ་ན་
ཡོད་པའི་བརྟན་སྐར་རྣམས་ཡིན་པ་སྨོས་མི་དགོས་པ་ཞིག་རེད། དངོས་གནས་བྱས་ན། ས་ཡི་གོ་ལ་
འདིས་ཉི་མ་ལ་བསྐོར་ནས་སྤྱི་འཁོར་བྱེད་པ་ན། བརྟན་པོར་ཡོད་པའི་བརྟན་སྐར་འདི་དག་གི་ནང་གི་
འགའ་ཞིག་ནི། ཕན་ཚུན་གྱི་བར་གྱི་གནས་དེ་ལ་ཡང་འགྱུར་བ་ཕྲ་མོ་འབྱུང་འོང་། དེ་དག་ཀྱང་གཏན་
ནས་མི་གཡོ་བའི་བརྟན་པོ་ཞིག་གཏན་ནས་མ་ཡིན། དེ་ནི་དེ་དག་ལྟོས་འཇོག་གིས་ང་ཚོ་དང་ཅུང་ཟད་
ཉེ་བའི་དབང་གིས་ཡིན། ཤིན་ཏུ་རྒྱང་རིང་ལ་ཡོད་པའི་བརྟན་སྐར་རྣམས་རྒྱབ་ལྗོངས་སུ་བྱས་པ་དང༌།
ས་ཡི་གོ་ལས་ཉི་མ་ལ་བསྐོར་ནས་སྤྱི་འཁོར་བྱེད་རིམ་བཞིན་དུ། ང་ཚོས་གནས་སྣ་ཚོགས་པ་ནས་དེ་
དག་མཐོང་བ་ཡིན།
ནུས་སྣང་འདི་ནི་ཡངས་ཤིང་རྒྱ་ཆེ་བའི་ཐང་དཀྱིལ་ནས་རླངས་འཁོར་གཏོང་བའི་སྐབས་ཀྱི་མཐོང་
ཚུལ་དང་མཚུངས་པ་ཡིན། གནམ་ས་འབྲེལ་མཚམས་ཀྱི་དངོས་པོ་རྣམས་རྒྱབ་ལྗོངས་སུ་བྱས་ན། ཉེ་
འཁོར་རྩི་ཤིང་རྣམས་ཀྱི་གནས་དེ་རིམ་བཞིན་འགྱུར་འགྲོ་བ་ལྟ་བུར་མངོན་འོང་། ཤིང་རྣམས་ཇི་ཙམ་
གྱིས་ཉེ་བ། འགུལ་སྐྱོད་ཀྱང་བྱེད་མགྱོགས་པ་ལྟ་བུར་མངོན་པར་འགྱུར། འདི་འདྲ་བའི་ཕན་ཚུན་ལྟོས་
ཏེ་གོ་ས་འགྱུར་འགྲོ་བའི་སྣང་ཚུལ་འདི་ལ་མཐོང་ཁྱད་ཟེར་བ་ཡིན་༼ པར་རིས་ལ་ལྟོས༽བརྟན་སྐར་ཞེས་
བཤད་པ་ན། འདི་ནི་དངོས་གནས་ལམ་འགྲོ་ཞིག་ཡིན། དེའི་རྒྱུ་མཚན་ཡང་དེ་དག་གིས་ང་ཚོ་ལ་
བརྟན་སྐར་དེ་དག་དང་ང་ཚོའི་བར་གྱི་བར་ཐག་དེ་ཐད་ཀར་ཚད་ལེན་བྱེད་ཐུབ་པར་བྱེད་པ་རེད།
དེ་ནི་དཔེར་ན་ང་ཚོས་ལེའུ་དང་པོའི་ནང་ནས་བསྟན་པ་བཞིན། ཆེས་ཉེ་བའི་བརྟན་སྐར་དེ་ནི་མི་རྟ་
ཕྱེད་མའི་སྐར་ཚོམ་དེ་ཡིན་ལ། དེའི་བར་དུ་ཕལ་ཆེར་འོད་ལོ་བཞི་ཙམ་ཡོད། དེ་ཡང་ཨིན་ལེ་དུང་ཕྱུར་
༢༣༠༠༠༠ཙམ་གྱི་བར་ཐག་ཡིན། དེ་ལས་གཞན་པའི་ཤ་ཡི་མིག་གིས་མཐོང་ཐུབ་པའི་བརྟན་སྐར་
རྣམས་དང་ང་ཚོའི་བར་གྱི་རྒྱང་ཐག་དེ་ནི་འོད་ལོ་བརྒྱ་ཕྲག་འགའ་ཡི་ནང་དུ་ཚུད་ཡོད། དེ་དང་བསྡུར་ན།
ང་ཚོ་དང་ཉི་མའི་བར་དུ་རྒྱང་ཐག་ལ་འོད་སྐར་བརྒྱད་ཙམ་ཁོ་ན་ཡོད། མཐོང་རུང་གི་བརྟན་སྐར་རྣམས་
ནི་མཚན་གནམ་ཡོངས་ལ་ཁྱབ་སྟེ་གནས། འོན་ཀྱང་ཁྱད་པར་དུ་ང་ཚོས་དགུ་ཚིགས་མ་ལག་ཅེས་འབོད་
པའི་ཐིག་དེའི་ཁུལ་དུ་འདུས་ཆེ་བ་ཡིན།
གནའ་སྔ་མོའི་སྤྱི་ལོ་༡༧༥༠ ལོ་ཙམ་ནས་གནམ་དཔྱད་རིག་པ་བ་འགའ་ཞིག་གིས། གལ་ཏེ་མཐོང་
རུང་གི་བརྟན་སྐར་མང་ཆེ་ཤོས་དེ་སྡེར་དབྱིབས་སྒྲིག་གཞི་རྐྱང་པ་ཞིག་གི་ནང་དུ་འདུས་ཡོད་ན། དགུ་
ཚིགས་མ་ལག་གི་ཕྱི་དབྱིབས་དེ་ལ་འགྲེལ་བཤད་བྱེད་ཐུབ་པ་རེད་ཅེས་བཤད་མྱོང་། སྡེར་དབྱིབས་
སྒྲིག་གཞི་ཞེས་པ་དེ་ནི་དེ་རིང་གི་དུང་འཁྱིལ་སྐར་ཚོགས་མ་ལག་ཅེས་པ་དེ་ཉིད་རེད། དེ་ནས་ཀྱང་ལོ་
བཅུ་ཕྲག་འགའ་ཙམ་སོང་བ་ན། གནམ་དཔྱད་རིག་པ་བ་རྗེ་སི་ཝི་ལིམ•ཧེར་སེ་Wil-liamHershel ཡིས་
བློ་རྩེ་གཅིག་སྒྲིལ་གྱི་སྒོ་ནས་བརྟན་སྐར་འབོར་ཆེན་ཞིག་གི་གནས་དང་བར་ཐག་ཀར་ཆགས་ཏུ་
བསྒྲིགས་པ་དང་རིགས་དབྱེ་བྱས། དེ་ནས་བཟུང་འདོད་ཚུལ་དེ་ཉིད་ར་སྤྲོད་བྱས་པ་ཡིན་ནོ། །དེ་ལྟ་ན་ཡང་།
དུས་རབས་ཉི་ཤུ་པའི་འགོ་ཙམ་ནས་འདོད་ཚུལ་འདི་ཉིད་ད་གཟོད་མི་རྣམས་ཀྱིས་དང་ལེན་བྱས། དགུ་
་མ་ལག་གམ་ང་ཚོའི་སྐར་ཚོགས་མ་ལག་འདིའི་ཞིང་ལ་འོད་ལོ་ཁྲི་བཅུ་ཙམ་ཡོད་པ་དང་མ་ཟད་
དལ་མོའི་སྒོ་ནས་འཁོར་བཞིན་ཡོད་པར་ད་ལྟ་ང་ཚོས་ཤེས་ཟིན་པ་རེད། དེའི་དུང་འཁྱིལ་དཔུང་པའི་
ཐོག་གི་བརྟན་སྐར་རྣམས་ཀྱིས་ལོ་དུང་ཕྱུར་འགའ་ཞིག་རེ་ལ་ཁོ་རང་རྣམས་ཀྱི་ལྟེ་བ་ལ་བསྐོར་ནས་སྤྱི་
འཁོར་ཐེངས་རེ་བྱེད་པ་ཡིན། ང་ཚོའི་ཉི་མ་འདི་ཡང་ཆེ་ཆུང་ཚད་འབྲིང་ཙམ་གྱི་སྤྱིར་བཏང་བའི་བརྟན་
སྐར་སེར་པོ་ཞིག་ཙམ་ཡིན། དེ་ནི་དགུ་ཚིགས་མ་ལག་གི་དུང་འཁྱིལ་དཔུང་པའི་ནང་ངོས་ཀྱི་ཉེ་འཁོར་
ན་ཡོད། ཨ་རིས་སི་ཐོས་དི་དང་ཐོ་ལེ་མེན་གྱི་དུས་སུ། མི་རྣམས་ཀྱིས་ས་ཡི་གོ་ལ་འདི་འཇིག་རྟེན་གྱི་
ལྟེ་བ་ཡིན་བསམ་པར་བྱེད། དེའི་རྗེས་སུ་ང་ཚོས་དངོས་གནས་ལམ་ཐག་རིང་པོ་ལ་སོང་ཟིན་པ་རེད།
༡༩༢༤ ལོར་སླེབ་པ་ན། ཨ་རིའི་གནམ་རིག་དཔྱད་རིག་པ་བ་ཨེ་ཏི་ཝན•ཧ་པན་གྱིས་དགུ་ཚིགས་
མ་ལག་འདི་ཉིད་ནི་སྐར་ཚོགས་མ་ལག་གཅིག་པུ་དེ་མ་ཡིན་པར་ར་སྤྲོད་བྱས་པས། ང་ཚོའི་ད་ལྟའི་
འཇིག་རྟེན་དཔེ་རིས་དེ་ལ་ད་གཟོད་རྨང་གཞི་དང་ལྡན་པར་གྱུར། དངོས་གནས་བྱས་ན་ཁོས་སྐར་
ཚོགས་མ་ལག་འབོར་ཆེན་ཞིག་ཡོད་པར་ཤེས་རྟོགས་བྱུང་། དེ་དག་གི་བར་ནི་བར་སྣང་སྟོང་པ་ཤིན་ཏུ་
ཆེན་པོ་ཞིག་རེད། འདི་དག་ར་སྤྲོད་བྱེད་པའི་ཆེད་དུ། ཧ་པན་གྱིས་ས་ཡི་གོ་ལ་ནས་སྐར་ཚོགས་མ་ལག་
དེ་དག་གི་བར་གྱི་རྒྱང་ཐག་དེ་གཏན་ལ་འབེབས་ཐུབ་དགོས། འོན་ཀྱང་སྐར་ཚོགས་མ་ལག་དེ་དག་ནི་
རྒྱང་རིང་ཆེས་ནས། ཉེ་འཁོར་གྱི་བརྟན་སྐར་རྣམས་དང་མི་མཚུངས་པར། དེ་དག་གི་གནས་དེ་ནི་
མཐའ་གཅིག་ཏུ་མི་གཡོ་བརྟན་པོ་ཡིན་པ་ལྟ་བུ་ཞིག་མངོན་པར་འགྱུར་འོང་བས། ཧ་པན་གྱིས་མཐོང་
ཁྱད་ཀྱི་ཐབས་ལ་བརྟེན་ནས་སྐར་ཚོགས་མ་ལག་དེ་དག་ཚད་ལེན་བྱེད་མི་ཐུབ་པས། ཁོས་བརྒྱུད་ནས་
ཚད་ལེན་བྱེད་པའི་ཐབས་ལ་མི་བརྟེན་ཐབས་མེད་གྱུར། བརྟན་སྐར་གྱི་བར་ཐག་གི་མངོན་གསལ་དོད་
པོའི་ཚད་ལེན་བྱེད་ཚད་དེ་ནི་དེའི་འོད་ཚད་དེ་ཡིན། འོན་ཀྱང་བརྟན་སྐར་གྱི་གསལ་ཚད་དེ་དེའི་བར་
ཐག་ལ་རག་ལས་ཡོད་པ་མ་ཟད། ད་དུང་དེས་འོད་ཇི་ཙམ་སྤྲོས་པ་ལ་ཡང་རག་ལས་ཡོད། ༼དེའི་འོད་
ཚད༽མི་གསལ་བའི་བརྟན་སྐར་ཞིག་གལ་ཏེ་ས་ཡི་གོ་ལ་འདི་དང་འདངས་ངེས་སུ་ཉེ་བ་ཡིན་ན། རྒྱང་
རིང་གི་བརྟན་སྐར་གཞན་ཀུན་ལས་ཀྱང་གསལ་ངེས་རེད། དེའི་ཕྱིར། གསལ་ཚད་དེ་བརྟན་སྐར་གྱི་
བར་ཐག་གཞལ་ཚད་དུ་བྱེད་པའི་ཆེད་དུ་ངེས་པར་དུ་དེའི་འོད་ཚད་དེ་ཤེས་པར་བྱེད་དགོས།
ཉེ་འཁོར་གྱི་བརྟན་སྐར་གྱི་མཐོང་ཁྱད་ལ་བརྟེན་ནས་དེའི་བར་ཐག་དེ་ང་ཚོས་ཤེས་ཐུབ། དེའི་ཕྱིར་
དེའི་གསལ་ཚད་ལ་བརྟེན་ནས་དེའི་འོད་ཚད་དེ་རྩིས་རྒྱག་བྱེད་ཐུབ། ཉེ་འཁོར་གྱི་བརྟན་སྐར་འདི་དག་
ལས་སྤྲོས་པའི་འོད་ཀྱི་རིགས་ལ་བརྟེན་ནས། དེ་དག་རིགས་འགའ་ཞིག་ཏུ་དབྱེར་རུང་ཞིང་། རིགས་
མཐུན་པའི་བརྟན་སྐར་ལ་འོད་ཚད་མཐུན་པར་ཡོད་པར་ཧ་པན་གྱི་ཡིད་ལ་འཁོར། དེ་ནས་ཁོས་གལ་ཏེ་
ང་ཚོས་རྒྱང་རིང་གི་སྐར་ཚོགས་མ་ལག་གི་ནང་ནས་དེ་འདྲའི་རིགས་ཀྱི་བརྟན་སྐར་ཞིག་མཐོང་བ་ན། ང་
ཚོའི་ཉེ་འཁོར་གྱི་དེ་དང་རིགས་མཚུངས་པའི་བརྟན་སྐར་ལ་ཡང་དེ་དང་མཚུངས་པའི་འོད་ཚད་ཡོད་པ་
ཡིན་ཞེས་བསྒྲུབས་པར་བྱེད་པ་རེད། ང་ཚོས་བརྡ་འཕྲིན་འདི་དག་ལ་བརྟེན་ནས་སྐར་ཚོགས་མ་ལག་
དེའི་བར་ཐག་དེ་རྩིས་རྒྱག་བྱེད་ཐུབ་པ་ཡིན་ནོ། །གལ་ཏེ་ང་ཚོས་རིགས་མཚུངས་པའི་སྐར་ཚོགས་མ་
ལག་གཅིག་གི་ནང་ནས་དེ་དང་མཚུངས་པའི་བརྟེན་སྐར་མང་པོ་རྙེད་པ་དང་། མ་ཟད་རྩིས་རྒྱག་དེའི་
མཇུག་འབྲས་ལ་རྟག་པར་རྒྱང་རིང་ཐུང་གཅིག་མཚུངས་ཤིག་འབྱུང་ཐུབ་ན། ང་ཚོ་རང་ཉིད་ཀྱི་སྔོན་
དཔག་ལ་ཡིད་ཆེས་སུ་རུང་བ་ཡིན། ཧ་པན་གྱི་འདི་འདྲའི་ཚུལ་གྱིས་སྐར་ཚོགས་མ་ལག་དགུ་ཐམ་པའི་
བར་ཐག་དེ་གཏན་ལ་ཕབ།
ཤ་ཡི་མིག་གིས་མཐོང་ཐུབ་པའི་བརྟན་སྐར་དེ་དག་གིས་བརྟན་སྐར་རིལ་པོའི་ནང་གི་ཆ་ཤས་ཆུང་
ངུ་ཙམ་ཞིག་ཟིན་ཡོད་པར་དེ་རིང་ང་ཚོས་ཤེས་ཟིན་པ་རེད། ང་ཚོས་ཕལ་ཆེར་བརྟན་སྐར་༥༠༠༠ཙམ་
མཐོང་ཐུབ། འདིས་ནི་ང་ཚོའི་དགུ་ཚིགས་མ་ལག་གི་བརྟན་སྐར་ཡོངས་ཀྱི་ཁྲི་བརྒྱ་ཡི་ཆ་གཅིག་ཙམ་
ཟིན་པ་ཡིན་ལ། དགུ་ཚིགས་མ་ལག་རང་ཉིད་ནི་ང་ཚོས་དེང་རབས་རྒྱང་མཐོང་ལ་བརྟེན་ནས་མཐོང་
ཐུབ་པའི་སྐར་ཚོགས་མ་ལག་དུང་ཕྱུར་སྟོང་ཕྲག་ལས་ལྷག་ཙམ་གྱི་ནང་གི་བྱེ་བྲག་གཅིག་ཡིན་ནོ། །སྐར་
ཚོགས་མ་ལག་རེ་རེའི་ནང་དུ་ཆ་སྙོམས་བྱས་ན་བརྟན་སྐར་དུང་ཕྱུར་སྟོང་ཙམ་ཡོད། གལ་ཏེ་བརྟན་སྐར་
རེ་ཚྭ་འབྲུ་རེ་ཡིན་པའི་དབང་དུ་བཏང་ན། ཁྱོད་ཀྱིས་ཤ་ཡི་མིག་གིས་མཐོང་ཐུབ་པའི་བརྟན་སྐར་ལྔ་སྟོང་
པོ་དེ་དག་ནི་ཁེམ་བུ་ཞིག་གི་ནང་དུ་ཤོང་ཐུབ་ལ། འཇིག་རྟེན་གྱི་ཐོག་བརྟན་སྐར་ཡོངས་སུ་རྫོགས་པས་
ནི་ཚངས་ཐིག་ལ་ཨིན་ལེ་བརྒྱད་ཙམ་ཡོད་པའི་ལྒང་ལི་གཅིག་བཀང་ཐུབ་བོ།།
བརྟན་སྐར་རྣམས་རྒྱང་རིང་ཆེས་ནས་ང་ཚོའི་མིག་གི་ནང་དུ་དེ་ནི་ཤིན་ཏུ་ཕྲ་བའི་འོད་ཐིག་ཙམ་ཞིག་
ཏུ་སྣང་བ་ཡིན། ང་ཚོས་དེའི་བོང་ཚད་དང་དབྱིབས་མཐོང་མི་ཐུབ། འོན་ཀྱང་། དེ་ནི་ཧ་པན་གྱི་ཡིད་ལ་
འཁོར་བ་བཞིན་དུ། འཇིག་རྟེན་གྱི་ནང་དུ་རིགས་མི་མཚུངས་པའི་བརྟན་སྐར་སྣ་ཚོགས་པ་ཡོད་ལ། ང་
ཚོས་དེའི་འོད་ཀྱི་ཁ་དོག་ལ་བརྟེན་ནས་རིགས་དབྱེ་བྱེད་དུ་རུང་བ་ཡིན། གལ་ཏེ་ཉི་མའི་འོད་དེ་ཤེལ་སྒོ་
གྲུ་གསུམ་མ་ལ་བརྒྱུད་ནས་སྤྲོས་ན་དེས་འཇའ་ཚོན་དང་མཚུངས་པའི་ཚུལ་གྱིས་གྲུབ་ཆའི་འོད་དེ་དག་སོ་
སོར་ཕྱེ་བར་བྱེད་འོང་བར་ནེ་ཐོན་གྱིས་ཤེས་རྟོགས་བྱུང་ཡོད། འོད་ཁུངས་ངེས་པ་གཅིག་ནས་སྤྲོས་པའི་
ཁ་དོག་སྣ་ཚོགས་པ་དེ་དག་ཕན་ཚུན་ལྟོས་པའི་དྲག་ཞན་གྱི་ཚད་དེ་ལ་འོད་རིམ་ཞེས་ཟེར། རྒྱང་མཐོང་
ཞིག་གི་ཁ་དེ་བརྟན་སྐར་རྐྱང་པ་ཞིག་གམ་ཡང་ན་སྐར་ཚོགས་མ་ལག་གཅིག་ལ་གཏད་པར་བྱས་ན།
བརྟན་སྐར་དེ་ལས་སྤྲོས་པའི་འོད་དམ་ཡང་ན་སྐར་ཚོགས་མ་ལག་དེ་ལས་སྤྲོས་པའི་འོད་རིམ་དེ་ཚད་
ལེན་བྱེད་ཐུབ་པ་ཡིན་ནོ།།
སྤྲོས་པའི་འོད་དེ་ལས་ང་ཚོས་ཁ་དོག་དེ་ཤེས་ཐུབ་པ་ཡིན། ༡༨༦༠ལོར་འཇར་མན་གྱི་དངོས་
ཁམས་རིག་པ་བ་ཀུ་སི་ཐ་ཝཁུ་རི་ཧོ་ཧྥུ་Gustav Kirchhoff ཡིས་བརྟན་སྐར་སོགས་དངོས་པོ་གང་
ཞིག་ཡིན་ན་ཡང་དྲོད་ཚད་སྣོན་པ་ན་རྡོ་སོལ་མེ་ལ་བསྲེགས་པ་བཞིན་དུ་འོད་དམ་ཡང་ན་དེ་ལས་གཞན་
པའི་འགྱེད་འཕྲོ་བྱེད་འོང་བར་ཤེས་རྟོགས་བྱུང་། འདི་འདྲའི་ཤིན་ཏུ་ཚ་བའི་དངོས་པོའི་ནང་གི་རྡུལ་
ཕྲན་གྱི་དྲོད་འགུལ་སྐྱོད་ལས་འོད་འབྱུང་བ་ཡིན། རབ་ཏུ་ཚ་བའི་དངོས་པོ་དེ་དག་ནག་པོ་ཞིག་མ་ཡིན་
མོད་ཀྱི་དེ་ལ་གཟུགས་ནག་འགྱེད་འཕྲོ་ཟེར། གཟུགས་ནག་འགྱེད་འཕྲོའི་འོད་རིམ་དེ་འབྱེད་ཤིན་ཏུ་སླ་
བ་ཡིན། དེ་ལ་རྣམ་པ་ཁྱད་པར་བ་ཞིག་དང་ལྡན་ཞིང་། རྣམ་པ་དེ་ནི་དངོས་པོའི་དྲོ་ཚད་ལ་ལྟོས་ནས་
འགྱུར་འགྲོ་བ་ཡིན། དེའི་ཕྱིར། རབ་ཏུ་ཚ་བའི་དངོས་པོས་གཏང་བའི་འོད་དེ་ནི་དྲོད་ཚད་ལྟ་ཆས་ཀྱི་
ཀློག་གྲངས་དང་མཚུངས་པ་ཡིན། ང་ཚོས་བརྟན་སྐར་སྣ་ཚོགས་པ་ལས་མཐོང་བའི་འོད་རིམ་དེ་རྟག་
པར་ཚུལ་འདི་འདྲ་ལ་གནས་ཡོད། དེ་ནི་བརྟན་སྐར་དྲོད་ཚད་གནས་ཚུལ་རྗེན་པར་ལྟ་བའི་ཡིག་སྐོགས་
མེད་པའི་འཕྲིན་ཡིག་ཞིག་ཡིན།
གལ་སྲིད་ང་ཚོས་སྔར་ལས་ཀྱང་ཞིབ་ཅིང་ཕྲ་བའི་སྒོ་ནས་སྐར་འོད་ལ་དཔྱད་ཞིབ་བྱས་ན། སྔར་
ལས་ཀྱང་མང་བའི་བརྡ་འཕྲིན་ཐོབ་ཐུབ། བརྟན་སྐར་རེའི་ནང་ནས་ཤིན་ཏུ་ཁྱད་དམིགས་ཀྱི་ཁ་དོག་
འགའ་ཞིག་མི་སྣང་བར་ཉུང་དུ་སོང་བ་དང་། བརྟན་སྐར་སོ་སོའི་མི་སྣང་བར་འགྱུར་བའི་ཁ་དོག་དེ་ཡང་
སོ་སོ་ཡིན་པར་ཚན་རིག་པ་རྣམས་ཀྱིས་ཤེས་རྟོགས་བྱུང་ཡོད། དེའི་རྒྱུ་མཚན་ཡང་རྫས་འགྱུར་གྱི་གཞི་
རྒྱུ་སོ་སོས་ཁྱད་དམིགས་ཀྱི་ཁ་དོག་སོ་སོར་ལེན་པར་བྱེད་པ་ཡིན་ལ། དེའི་ཕྱིར་དེ་དག་དང་བརྟན་སྐར་
གྱི་འོད་རིམ་རྣམས་བསྡུར་ནས་ཁ་དོག་གང་ཞིག་མི་སྣང་བར་གྱུར་ཡོད་བལྟས་ན། བརྟན་སྐར་དེ་དག་
གི་རླུང་ཁམས་ཆེན་པོའི་ནང་དུ་གཞི་རྒྱུ་གང་དག་ཡོད་པར་གནད་ལ་ཐིག་པའི་སྒོ་ནས་ཤེས་ཐུབ་པ་ཡིན་
ནོ།།
དུས་རབས་ཉི་ཤུ་པའི་ལོ་རབས་ཉི་ཤུ་པའི་ནང་ནས། གནམ་དཔྱད་རིག་པ་བ་རྣམས་ཀྱིས་སྐར་
ཚོགས་མ་ལག་གཞན་དག་གི་ནང་གི་བརྟན་སྐར་འོད་རིམ་ལ་དཔྱད་ཞིབ་བྱེད་པ་ན། ཡ་མཚན་ཆེ་བའི་
དངོས་པོ་འགའ་ཞིག་མཐོང་བར་གྱུར། སྐར་ཚོགས་མ་ལག་དེ་དག་གི་ནང་དུ་ཡང་ང་ཚོའི་སྐར་ཚོགས་མ་
ལག་གི་ནང་གི་བརྟན་སྐར་དང་མཚུངས་པའི་ཁ་དོག་འགའ་ཞིག་མི་སྣང་བའི་ཁྱད་གཤིས༼བརྟན་སྐར་དེ་དག་
གི་འོད་ཀྱི་ནང་གི་ཁ་དོག་ལ་མང་ཉུང་ཡོད་ཅེས་པའི་དོན་ཡིན། མཆན།༽དཔེ་རྣམ་དེ་ཡོད་ཅིང་། དེ་དག་ཐམས་ཅད་
ནི་འོད་རིམ་གྱི་དམར་སྣེའི་ཕྱོགས་སུ་ཚད་ངེས་ཅན་ཞིག་སྣུར་ཡོད་པ་རེད། དངོས་ཁམས་རིག་པ་བ་
རྣམས་ཀྱིས་འདི་འདྲའི་ཁ་དོག་གམ་ཟློས་ཕྱོད་ཀྱི་སྤོ་འགུལ་དེ་ལ་ཏོ་ཕུ་ལེ་ནུས་སྣང་ཞེས་འདོགས་པར་
བྱེད་པ་རེད། སྒྲ་ཡི་ཁྱབ་ཁོངས་ཀྱི་ནང་ནས་འདི་ནི་རྒྱུས་ཡོད་ཞིག་ཏུ་གྱུར་ཡོད། ལམ་ནས་བགྲོད་པའི་
རླངས་འཁོར་གྱི་སྒྲ་ལ་ཉན་ན། རླངས་འཁོར་ཉེ་སར་བཅར་བ་ན། སྒུལ་འཕྲུལ་ལམ་ཡང་ན་དུང་བརྡ་
ཡིས་སྒྲ་མཐོན་པོ་གཏོང་བ་དང་། དེ་ཉིད་རིང་དུ་སོང་བ་ན། དེས་སྒྲ་ཅུང་ཟད་དམའ་བར་གཏང་འོང་བ་
ཡིན། དེའི་སྒུལ་འཕྲུལ་ལམ་དུང་བརྡའི་སྒྲ་དེ་ནི་རླབས་ཤིག་ཡིན་ལ། དེ་ནི་རླབས་རྩེ་དང་རླབས་
གཤོས་སྤེལ་མའི་རྒྱུན་ཞིག་ཡིན། རླངས་འཁོར་ཞིག་ང་ཚོ་ལ་ཕྱོགས་ནས་མགྱོགས་པར་འོང་བ་ན་དེས་
གཏང་བའི་རྒྱུན་ལྡན་གྱི་རླབས་རྩེ་དེ་ང་ཚོ་ལ་ཇེ་ཉེར་འོང་བ་ཡིན། དེའི་ཕྱིར་རླབས་རྩེའི་བར་གྱི་བར་
ཐག་དེ་༼ སྒྲ་ཡི་རླབས་ཚད༽རླངས་འཁོར་མི་གཡོ་བའི་སྐབས་ལས་ཀྱང་ཐུང་བ་ཡིན་ལ། རླབས་ཚད་དེ་
ཇི་ཙམ་གྱིས་ཐུང་བ་ང་ཚོའི་རྣ་བའི་ནང་དུ་ཞུགས་པའི་ལངས་འཇག་དེ་ཡང་དེ་ཙམ་གྱིས་མང་བ་ཡིན་ལ།
དེ་ལྟ་ན་སྒྲ་གདངས་སམ་སྒྲ་ཡི་ཟློས་ཕྱོད་དེ་ཙམ་གྱིས་མཐོ་བ་ཡིན། དེ་དང་རིགས་མཚུངས་པར་གལ་ཏེ་
རླངས་འཁོར་དེ་ང་ཚོ་ལས་ཇེ་རིང་དུ་སོང་བ་ན། རླབས་ཚད་དེ་ཅུང་ཟད་རིང་བར་འགྱུར་འགྲོ། ང་ཚོའི་
རྣ་བའི་ནང་དུ་སླེབ་པའི་རླབས་དེ་ཟློས་ཕྱོད་ཅུང་ཟད་དམའ་བ་དང༌། རླངས་འཁོར་འགུལ་སྐྱོད་ཇི་ཙམ་
མགྱོགས་པ། ནུས་སྣང་དེ་ཡང་དེ་ཙམ་གྱིས་ཆེ། དེ་ལྟར་ང་ཚོས་ཏོ་ཕུ་ལེ་ནུས་སྣང་ལ་བརྟེན་ནས་
མགྱོགས་ཕྱོད་ཚད་ལེན་བྱེད་དུ་རུང་བ་ཡིན། འོད་དང་སྤྲོས་ནུས་གློག་རླབས་གཉིས་ནི་ཤིན་ཏུ་མཚུངས།
དངོས་གནས་བྱས་ན། ཉེན་རྟོག་པ་ཡིས་ཏོ་ཕུ་ལེ་ནུས་སྣང་བེད་སྤྱོད་བྱེད་པ་ཡིན། རླངས་འཁོར་ལས་
ལྡོག་སྤྲོས་བྱས་པའི་སྤྲོས་ནུས་གློག་རླབས་འཕར་ཆགས་ཀྱི་རླབས་ཚད་ཚད་ལེན་བྱས་པ་ལ་བརྟེན་ནས་
དེའི་མགྱོགས་ཕྱོད་དེ་ཚད་ལེན་བྱེད་པ་ཡིན་ནོ།།
དཔེར་ན་ང་ཚོས་ལེའུ་ལྔ་བའི་ནང་ནས་བཤད་པ་བཞིན། མཐོང་རུང་གི་འོད་ཀྱི་རླབས་ཚད་དེ་ཤིན་
ཏུ་ཐུང་། དེའི་ཁྱབ་ཁོངས་ནི་ལི་སྨི་གཅིག་ཁྲི་བརྒྱ་ལ་བགོས་པའི་ཆ་བཞི་ནས་བརྒྱད་ཀྱི་བར་ཡིན། འོད་
ཀྱི་རླབས་ཚད་སྣ་ཚོགས་པ་དེ་ནི་མི་ཡི་མིག་གིས་ཁ་དོག་སྣ་ཚོགས་སུ་འཛིན་རྒྱུའི་དོན་དེ་ཡིན། ཆེས་ཆེ་
བའི་རླབས་ཚད་དེ་ནི་འོད་རིམ་གྱི་དམར་སྣེ་ལ་ཡོད་ལ། ཆེས་ཐུང་བའི་རླབས་ཚད་དེ་ནི་སྔོ་སྣེ་ལ་ཡིན།
ང་ཚོ་དང་བར་ཐག་མི་འགྱུར་བའི་བརྟན་སྐར་ལྟ་བུ་འོད་ཀྱི་འབྱུང་ཁུངས་ཤིག་ལས་རླབས་ཚད་མི་འགྱུར་
བའི་འོད་རླབས་ཤིག་སྤྲོས་པར་བྱས་ན། ང་ཚོས་མཐོང་བའི་རླབས་དེའི་རླབས་ཚད་དང་དང་པོ་སྤྲོས་
པར་བྱེད་པའི་སྐབས་ཀྱི་རླབས་ཚད་གཉིས་མཚུངས་པ་ཡིན། དེ་ནས་འོད་ཁུངས་དེ་ང་ཚོ་དང་རྒྱང་ཐག་
ཇེ་རིང་ལ་སོང་བ་ན། དཔེར་ན་སྒྲ་ཡི་རྣམ་པ་དེ་དང་མཚུངས་པར་འོད་ཀྱི་རླབས་ཚད་དེ་ཡང་ཇེ་རིང་ལ་
སོང་བར་མཚོན་པ་ཡིན། དེའི་ཕྱིར་དེའི་འོད་རིམ་དེ་ཡང་དམར་སྣུར་བྱེད་འགྲོ་བ་ཡིན་ནོ།།
ཧ་པན་གྱིས་སྐར་ཚོགས་མ་ལག་གཞན་ཡོད་པར་ར་སྤྲོད་བྱས་ཟིན་པའི་རྗེས་ཀྱི་ལོ་ཟླའི་ནང་ནས།
སྐར་ཚོགས་མ་ལག་གི་བར་གྱི་རྒྱང་ཐག་དེ་དག་དཀར་ཆག་བསྒྲིགས་པ་མ་ཟད་དེ་དག་གི་འོད་རིམ་དེ་
ཚད་ལེན་བྱས། དེའི་སྐབས་སུ་མི་མང་ཆེ་ཤོས་ཀྱིས་སྐར་ཚོགས་མ་ལག་རྣམས་ནི་མཐའ་གཅིག་ཏུ་གང་
འདོད་ཁོ་ནས་འགུལ་སྐྱོད་བྱེད་བཞིན་ཡོད། དེའི་ཕྱིར་ཧ་པན་གྱིས་རྙེད་ཐུབ་པའི་སྔོ་སྣུར་དང་དམར་སྣུར་
མཚུངས་པ་ཡིན་སྙམ་པར་བྱེད་པ་རེད། དེའི་ཕྱིར་ཁོས་སྐར་ཚོགས་མ་ལག་ཕལ་ཆེ་བ་དམར་སྣུར་བྱེད་
བཞིན་ཡོད་པར་མཐོང་བའི་སྐབས་སུ། དངོས་གནས་མི་རྣམས་ཧ་ལས་པར་གྱུར། དེ་ཡང་སྐར་ཚོགས་
མ་ལག་ཕལ་ཆེ་བ་ཐམས་ཅད་ཀྱང་ང་ཚོ་དང་རྒྱང་ཇེ་རིང་ལ་འགྱུར་བཞིན་ཡོད་པ་རེད། ༡༩༢༩ལོར་ཧ་
པན་གྱིས་གསལ་བསྒྲགས་བྱས་པའི་ཚད་ལེན་གྱི་གསར་མཐོང་དེས་ཁྱད་པར་དུ་མི་རྣམས་ཧ་ལས་
དགོས་པར་བྱས། ཐ་ན་དམར་སྣུར་གྱི་ཆེ་ཆུང་དེ་ཡང་གང་འདོད་དུ་བྱེད་པ་མ་ཡིན་པར། དེ་ནི་སྐར
ཚོགས་མ་ལག་དེ་ཉིད་ང་ཚོ་དང་རྒྱང་ཇེ་རིང་ལ་འགྲོ་བའི་བར་ཐག་དང་མཐུན་བསྡུར་རུ་ཡོད་པ་རེད། དེ་
ཉིད་བཤད་སྟངས་གཞན་ཞིག་བྱས་ན། སྐར་ཚོགས་མ་ལག་དེ་ཇི་ཙམ་གྱིས་རྒྱང་རིང་བ། དེ་ཙམ་གྱིས་
ང་ཚོ་དང་ཇེ་རིང་དུ་འགྱུར་མགྱོགས་པ་ཡིན་ཞེས་པའི་དོན་ཡིན། འདིས་ནི་འཇིག་རྟེན་འདི་སྔོན་གྱི་མི་
རྣམས་ཀྱི་བསམ་པ་བཞིན་དུ་མི་གཡོ་བའི་བརྟན་པོའམ་ཡང་ན་ཆེ་ཆུང་དེ་མི་འགྱུར་བ་ཞིག་མིན་པར་
མཚོན་པ་ཡིན། དངོས་ཡོད་ཀྱི་གནས་ཚུལ་ལ། འཇིག་རྟེན་འདི་ནི་ཇེ་ཆེ་ལ་ཡར་འཕེལ་བཞིན་པ་རེད།
སྐར་ཚོགས་མ་ལག་སོ་སོའི་བར་གྱི་བར་ཐག་དེ་ནི་རྟག་པར་ཇེ་རིང་ལ་འགྲོ་བཞིན་ཡོད་དོ།།
འཇིག་རྟེན་ཡར་འཕེལ་ལ་འགྲོ་བཞིན་ཡོད་པའི་གསར་མཐོང་དེ་ནི་དུས་རབས་ཉི་ཤུ་པའི་འགྲོ་བ་
མིའི་རིགས་ཀྱི་ཤེས་རབ་ཀྱི་ཆེས་རླབས་ཆེ་བའི་གསར་བརྗེ་ཞིག་ཡིན། དོན་དེའི་རྗེས་སུ་ཕྱི་དྲན་ཞིག་
བྱས་ན། སྔོན་ཆད་འདི་འདྲའི་དོན་དེ་ཅིའི་ཕྱིར་མི་རྣམས་ཀྱི་ཡིད་ལ་འཁོར་མ་ཐུབ་པ་ཡིན་ནམ་སྙམ་
ནས། སླར་ཡང་ཧ་ལས་མདོག་བྱེད་དགོས་པ་ཞིག་རེད། བརྟན་སྐར་རྣམས་དང་སྐར་ཚོགས་མ་ལག་དེ་
དག་གི་བར་གྱི་འཐེན་ཤུགས་དེ་ལ་དོ་མཉམ་བྱེད་པའི་དེ་དང་ན་མཉམ་པའི་འཕུལ་ཤུགས་ཤིག་མེད་ན།
མི་གཡོ་བའི་འཇིག་རྟེན་ཞིག་གནས་ཐུབ་དཀའ་བའི་དོན་དེ་ནེ་ཐོན་དང་དེ་ལས་གཞན་པའི་མི་རྣམས་ཀྱི་
ཡིད་ལ་འཁོར་འོས་པ་ཞིག་རེད། དངོས་ཡོད་ཀྱི་གནས་ཚུལ་ལ་ནི། འཇིག་རྟེན་འདི་འགྲོས་ཤིན་ཏུ་
དལ་བའི་སྒོ་ནས་ཡར་འཕེལ་བཞིན་ཡོད་པའི་དབང་དུ་བྱས་ན་ཡང་། མཐར་འཐེན་ཤུགས་དེས་འཕེལ་
མཚམས་བཞག་ཏུ་བཅུག་པ་དང་། དེ་ནས་ཀྱང་རྡིབ་སྡུད་དུ་འགྱུར་བར་བྱེད་འགྲོ་བ་ཡིན་ནོ། །དེ་ལྟ་ན་
ཡང་། འཇིག་རྟེན་འདི་འགྱུར་མཚམས་གང་ཡང་རུང་བ་ཞིག་གི་འགྲོས་ཀྱིས་ཡར་འཕེལ་བ་ཡིན་ན།
འཐེན་ཤུགས་དེ་ནམ་ཡང་ཡར་འཕེལ་གྱི་འགོག་རྐྱེན་བྱེད་ཐུབ་ཚོད་དུ་མེད་པ་ཡིན་པས། དེ་ནི་རྟག་པར་
འཕེལ་འགྲོ་བ་ཡིན་ནོ། །འདི་ནི་ས་ཡི་གོ་ལའི་ངོས་ནས་སྟེང་ལ་ཕྱོགས་ཏེ་འཕུར་མདའ་ཞིག་འཕེན་
གཏོང་བྱས་པའི་རྣམ་པ་དང་མཚུངས་པ་ཡིན། གལ་ཏེ་འཕུར་མདའི་འགྲོས་དེ་ཤིན་ཏུ་དལ་བ་ཡིན་ན།
འཐེན་ཤུགས་ཀྱི་དབང་གིས་མཐར་འཕུར་མཚམས་བཞག་པ་མ་ཟད་ས་ངོས་སུ་ཕྱི་ལོག་བྱེད་འོང་བ་
ཡིན། ཕྱོགས་གཞན་ཞིག་ནས། གལ་སྲིད་འཕུར་མདའི་འགྲོས་དེ་འགྱུར་མཚམས་༼ཕལ་ཆེར་སྐར་ཆ་
རེ་ལ་ཨིན་ལེ་བདུན༽གང་ཡང་རུང་བ་ལས་མཐོ་བར་ཡོད་ན། འཐེན་ཤུགས་དེ་ལ་དེ་ཉིད་ཕྱི་འཐེན་བྱེད་
ཐུབ་པའི་ནུས་པ་མེད་པ་ཡིན་ལ། དེ་ལྟ་ན་དེ་ནི་རྟག་པར་ཇེ་རིང་དུ་བགྲོད་འགྲོ་བ་ཡིན་ནོ།།
དུས་རབས་བཅུ་དགུ་པ་དང་། དུས་རབས་བཅོ་བརྒྱད་པ། དུས་རབས་བཅུ་བདུན་པའི་མཇུག་གི་
དུས་གང་ཡིན་ལ་མི་རྣམས་ཀྱི་ནེ་ཐོན་འཐེན་ཤུགས་རིག་གཞུང་ལས་དེ་འདྲའི་འཇིག་རྟེན་གྱི་ངོ་བོ་དེ་
སྔོན་དཔག་ཐུབ་འོས་པ་རེད། དེ་ལྟ་ན་ཡང་འཇིག་རྟེན་མི་གཡོ་བར་འདོད་པའི་ལྟ་བ་དེ་ནི་ཅི་འདྲའི་རྩ་
བ་བརྟན་པོ་ཞིག་ཡིན། དུས་རབས་ཉི་ཤུ་པའི་སྟོད་ཀྱི་བར་དུ་རྒྱུན་མཐུད་སོང་བ་རེད། ཐ་ན་ཨེ་ཡན་སེ་
ཐན་གྱིས་༡༩༡༥ལོར་ཁྱབ་ཆེ་བའི་ལྟོས་བཅས་སྨྲ་བ་བསྟན་པའི་སྐབས་སུ་ཡང་། འཇིག་རྟེན་འདི་ངེས་
པར་དུ་མི་གཡོ་བརྟན་པོ་ཞིག་ཡིན་པའི་དོན་ལ་ཡིད་ཆེས་ཇི་ཙམ་ཡོད། ཐ་ན་ཁོ་རང་གི་རྩིས་ཕྲེང་གི་ནང་
དུ་འཇིག་རྟེན་རྟག་གྲངས་ཞེས་པའི་དཔྱད་གྲངས་ཐེབས་ཆག་ཅིག་བསྣན་ཏེ་ཁོ་རང་གི་རིག་གཞུང་ལ་
བཟོ་བཅོས་བྱས་ཏེ། མི་གཡོ་བའི་འཇིག་རྟེན་གྱི་རྣམ་པ་དང་འགྲིག་ཐབས་བྱེད་དགོས་བྱུང་བ་རེད།
འཇིག་རྟེན་རྟག་གྲངས་དེ་ལ་འཐེན་ཤུགས་འགོག་ནུས་ཀྱི་ནུས་སྣང་དང་ལྡན་པ་ཡིན། དེ་ནི་ཤུགས་
གཞན་པ་དང་མི་མཚུངས། དེ་ལ་འབྱུང་ཁུངས་མངོན་གསལ་བ་གང་ཡང་མི་དགོས། ཡུལ་དུས་རང་
ཉིད་ལ་གདོད་མ་ནས་ཁྱབ་ནས་ཡོད་པར་འདོད། འདི་འདྲའི་བྱེད་ཤུགས་གསར་པ་དེའི་དབང་གིས་
ཡུལ་དུས་དེ་ངང་གིས་ཡར་འཕེལ་ལ་ཕྱོགས་པར་བྱེད། ཨེ་ཡན་སེ་ཐན་གྱིས་འཇིག་རྟེན་རྟགས་གྲངས་
འདི་ལ་སྙོམ་སྒྲིག་བྱས་པས། འཕེལ་ཕྱོགས་ཀྱི་འགྲོས་དེ་སྙོམ་སྒྲིག་བྱེད་ཐུབ་པ་ཡིན། ཁོས་རྟག་གྲངས་
དེ་འཇིག་རྟེན་གྱི་ཐོག་གི་དངོས་པོ་ཐམས་ཅད་ཀྱི་ཕན་ཚུན་གྱི་འཐེན་ཤུགས་དོ་མཉམ་པ་འགྱུར་བར་སྙོམ་
སྒྲིག་བྱས་ན། མི་གཡོ་བའི་འཇིག་རྟེན་ཞིག་ཡོད་འོང་བར་ཤེས་རྟོགས་བྱུང་། ཕྱིས་སུ་ཨེ་ཡན་སེ་ཐན་
གྱིས་འཇིག་རྟེན་རྟག་གྲངས་དེ་ཁས་ལེན་མི་བྱེད་པར། འཇིག་རྟེན་རྟག་གྲངས་ཁས་ལེན་བྱེད་པ་དེ་ནི་
ཁོ་རང་གི་ཚེ་གང་གི་ནོར་འཁྲུལ་ཆེ་ཤོས་དེ་ཡིན་པར་ཁས་ལེན་བྱས། དེ་ལྟ་ན་ཡང་འོག་ནས་མཐོང་ལ་ཉེ་
བའི་དོན་དེའི་དབང་གིས། ཁོས་ཁས་ལེན་བྱས་པའི་འཇིག་རྟེན་རྟག་གྲངས་དེ་ཡང་དག་པ་ཞིག་ཡིན་
པར་ང་ཚོས་ཡིད་ཆེས་བྱེད་དགོས་པའི་རྒྱུ་མཚན་དང་ལྡན་པ་ཡིན། འོན་ཀྱང་། ཨེ་ཡན་སེ་ཐན་སེམས་
ཕམ་བྱེད་དགོས་པའི་གནས་དེ་ནི། ཁོ་རང་ནི་འཇིག་རྟེན་མི་གཡོ་བར་འདོད་པའི་ལྟ་བས་སྒྲིབ་ཏེ། རང་
ཉིད་ཀྱི་རིག་གཞུང་གིས་སྔོན་དཔག་ཐུབ་པའི་འཇིག་རྟེན་ཡར་འཕེལ་བཞིན་ཡོད་པའི་དོན་དེ་སྣང་མེད་
དུ་བྱས་པ་དེ་རེད། ཨེ་ཡན་སེ་ཐན་དང་དེ་ལས་གཞན་པའི་ཚན་རིག་པ་རྣམས་ཀྱིས་ཁྱབ་ཆེ་བའི་ལྟོས་
བཅས་སྨྲ་བའི་འཇིག་རྟེན་ཡར་འཕེལ་གྱི་སྔོན་དཔག་བྱས་པའི་མཇུག་འབྲས་དེ་ལས་གཡོལ་ཐབས་བྱེད་
བཞིན་པ་ན། ཁྱབ་ཆེ་བའི་ལྟོས་བཅས་སྨྲ་བའི་སྔོན་དཔག་དེ་མ་ཉམས་མ་དམས་པར་དང་ལེན་བྱེད་
འདོད་ཡོད་པའི་མི་གཅིག་ཁོ་ན་ཡོད་པ་རེད། དེ་ནི་ཨུ་རུ་སུ་ཡི་དངོས་ཁམས་རིག་པ་བ་དང་གྲངས་རྩིས་
རིག་པ་བ་ཨ་ལི་སེན་ཏར•ཝུ་ར་ཏི་མན་Alexander Friedmann ཡིན།
ཝུ་ར་ཏི་མན་གྱི་འཇིག་རྟེན་འདི་ལ་ཤིན་ཏུ་སླ་བའི་ཆ་བཞག་གཉིས་ཤིག་བྱས། དེ་ཡང་ང་ཚོས་
ཕྱོགས་གང་ནས་འཇིག་རྟེན་ལ་བརྟག་དཔྱད་བྱེད་པ་དང་། ཡང་གནས་གང་ནས་འཇིག་རྟེན་ལ་བརྟག་
དཔྱད་བྱེད་པའི་དབང་དུ་བྱས་ན་ཡང་། འཇིག་རྟེན་འདི་ནི་མཚུངས་པ་ཞིག་ཡིན་པར་འདོད། ཁོས་ད་
དུང་ཡང་བསམ་བློ་འདི་གཉིས་པོ་ཁོ་ན་ལ་བསམ་ནས་ཁྱབ་ཆེ་བའི་ལྟོས་བཅས་སྨྲ་བའི་རྩིས་ཕྲེང་དཀྲོལ་
བའི་དབང་དུ་བྱས་ན་ཡང་། འཇིག་རྟེན་འདི་མི་གཡོ་བའི་བརྟན་པོ་ཞིག་ཡིན་མི་སྲིད་པར་ར་སྤྲོད་བྱས།
དེས་ན་དངོས་ཡོད་ཀྱི་གནས་ཚུལ་གྱི་དབང་དུ་བྱས་ན། ཧ་པན་གྱིས་ཕྱིས་སུ་གསར་མཐོང་འབྱུང་བར་
འགྱུར་བའི་དོན་དེ་ཉིད། ཧ་པན་གྱི་གསར་མཐོང་བྱུང་བའི་ལོ་ངོ་འགའ་ཡི་སྔོན་༡༩༢༢ ལོ་ནས་ཚོད་
དཔག་ཐུབ་ཡོད་པ་རེད།
འཇིག་རྟེན་འདི་ཕྱོགས་གང་ནས་བལྟས་ན་ཡང་མཚུངས་པར་མངོན་འོང་བའི་དོན་འདི། དངོས་
ཡོད་གནས་ཚུལ་གྱི་དབང་དུ་བྱས་ན་གནད་ལ་ཐིག་པོ་ཞིག་མིན་པ་ནི་མངོན་གསལ་ཞིག་རེད། དཔེར་
ན། ང་ཚོས་ཤེས་ཟིན་པའི་དོན། ང་ཚོའི་སྐར་ཚོགས་མ་ལག་གི་ནང་གི་བརྟན་སྐར་གཞན་གྱིས་མཚན་
གནམ་འཕྲེད་བརྒལ་བྱེད་པའི་དགུ་ཚིགས་མ་ལག་ཅེས་པའི་ཤིན་ཏུ་གསལ་བའི་འོད་བརྒྱུད་འདི་གྲུབ་པ་
རེད། འོན་ཀྱང་ང་ཚོས་རྒྱང་རིང་གི་སྐར་ཚོགས་མ་ལག་ལ་བལྟས་ན། ཕྱོགས་ཀུན་ན་ཡང་གྲངས་
འབོར་ཕལ་ཆེར་མཚུངས་པའི་སྐར་ཚོགས་མ་ལག་ཡོད་པར་མཐོང་འོང་བ་ཡིན། དེའི་ཕྱིར། ང་ཚོས་
སྐར་ཚོགས་མ་ལག་གི་བར་གྱི་རྒྱང་ཐག་ལས་ཀྱང་ཆེས་ཆེ་བའི་ཚད་ཀྱི་འོག་ནས་བརྟག་དཔྱད་བྱེད་པ་
དང་། ཆུང་ཚད་ཀྱི་ཐོག་གི་ཁྱད་པར་ཕྲ་མོ་རྣམས་ལ་ལྟོས་པ་མེད་པའི་སྐབས་སུ། འཇིག་རྟེན་འདི་
དངོས་གནས་ཕྱོགས་ཐམས་ཅད་ནས་མཚུངས་པ་ལྟ་བུ་ཞིག་མངོན་འོང་བ་ཡིན་ནོ། །དེ་ཡང་ནགས་ཚལ་
ཞིག་གི་དཀྱིལ་དུ་ལངས་ཡོད་པའི་དབང་དུ་བྱས་ན། ནགས་ཚལ་དེའི་ནང་གི་ཤིང་སྡོང་རྣམས་ནི་གང་
འདོད་དུ་སྐྱེས་ཡོད། གལ་ཏེ་ཕྱོགས་གཅིག་ལ་བལྟས་ནས་སྨི་གཅིག་ཙམ་གྱི་ས་ལ་ཡོད་པའི་ཆེས་ཉེ་
བའི་ཤིང་སྡོང་རྣམས་མཐོང་ཐུབ། ཕྱོགས་གཞན་ཞིག་གི་ཆེས་ཉེ་བའི་ཤིང་སྡོང་དེ་ནི་སྨི་གསུམ་ཙམ་གྱི་
མཚམས་ལ་ཡོད་སྲིད། གཞན་ཡང་ཕྱོགས་གསུམ་པ་ཞིག་ལ་བལྟས་ན་སྨི་གཉིས་ཙམ་གྱི་མཚམས་ནས་
དུས་ཡུན་ཤིན་ཏུ་རིང་པོ་ཞིག་གི་ནང་ནས། འདི་འདྲའི་བརྟན་སྐར་གྱི་ཆ་སྙོམས་ཁྱབ་ཚུལ་
འདིས་ཝུ་ར་ཏི་མན་གྱི་འདོད་ཚུལ་ལ་རྒྱབ་སྐྱོར་ཕུན་སུམ་ཚོགས་པ་ཞིག་བྱས་པ་རེད། དེ་ནི་དངོས་ཡོད་
འཇིག་རྟེན་གྱི་རགས་པའི་ཉེ་འདྲ་ཙམ་ཞིག་ཡིན་པར་བཟུང་དུ་རུང་བའི་དབང་གིས་རེད། དེ་ལྟ་ན་ཡང་།
ཉེ་རབས་ཀྱི་ལམ་སློང་གི་དོན་རྐྱེན་ཞིག་གིས་ཕྱོགས་གཞན་ཞིག་ནས་གསལ་བཤད་བྱས་ཡོད་པར་ཤེས་
རྟོགས་བྱུང་། དངོས་ཡོད་གནས་ཚུལ་ལ། ཝུ་ར་ཏི་མན་གྱི་འདོད་ཚུལ་དེས་ཤིན་ཏུ་ཐུན་མིན་གྱི་འཁྲུལ་
མེད་ཅིག་གི་སྒོ་ནས་ང་ཚོའི་འཇིག་རྟེན་འདི་ལ་འགྲེལ་བཤད་བྱས་ཡོད་པ་རེད། ༡༩༦༥ལོར། ཛེ་སི་
གསར་མའི་ཁུལ་གྱི་པེར་གློག་སྐད་ཚོད་ལྟ་ཁང་གི་ཨ་རིས་དངོས་ཁམས་རིག་པ་བ་ཨ་རོ ཕན་ཛི་སི་དང་
རོ་པེར་ཐ“ཝེ་སོན་གཉིས་པོས་ཤིན་ཏུ་ཚོར་རྣོན་ཅན་གྱི་རླབས་ཕྲན་དཔྱད་ཞིབ་འཕྲུལ་ཆས་ཤིག་ལ་ཚོད་
ལྟ་བྱེད་བཞིན་ཡོད། ༼དྲན་བསྐུལ་ཞིག་བྱེད། རླབས་ཕྲན་ནི་འོད་རླབས་ཤིག་དང་མཚུངས། འོན་ཀྱང་
དེའི་རླབས་ཚད་དེ་ནི་ལི་སྨི་གཅིག་ཙམ་ཡིན༽ཕན་ཛི་སི་དང་ཝེ་སོན་གྱིས་དཔྱད་ཞིབ་འཕྲུལ་ཆས་ཀྱིས་
ཡོད་འོས་པའི་སྐད་ལས་ཀྱང་ཆེ་བའི་འཛེར་སྒྲ་ཞིག་སྡུད་ལེན་ཐུབ་ཡོད་པར་ཤེས་རྟོགས་བྱུང་། ཁོང་
གཉིས་ནི་དེའི་ཕྱིར་ཡང་ཐེ་ཚོམ་དུ་གྱུར། ཁོང་ཚོས་དཔྱད་འཕྲུལ་གྱི་སྟེང་ནས་བྱ་བྲུན་མཐོང་བ་དང་དེ་
ལས་གཞན་པའི་ཡིན་སྲིད་པའི་སྐྱོན་རྣམས་ཞིབ་དཔྱད་བྱས། འོན་ཀྱང་མགྱོགས་མྱུར་གྱིས་དེ་དག་མིན་
པར་ཐག་ཆོད། འཛེར་སྒྲ་དེ་ནི་ཤིན་ཏུ་ཐུན་མིན་ཞིག་རེད། ས་ཡི་གོ་ལ་དེ་ནི་རང་ཉིད་ཀྱི་འཁོར་མདའ་
ལ་བརྟེན་ནས་རང་འཁོར་བྱེད་པ་དང་། ཉི་མ་ལ་བསྐོར་ནས་སྤྱི་འཁོར་བྱེད་པ་ཡིན་མོད། འཛེར་སྒྲ་
འདི་ནི་ཉིན་མོ་དང་མཚན་མོ་ཐ་ན་ལོ་རིལ་པོ་ཐམས་ཅད་ལ་ཡང་མཚུངས་པ་ཡིན། ས་ཡི་གོ་ལའི་རང་
འཁོར་དང་སྤྱི་འཁོར་གྱི་དབང་གིས་དཔྱད་ཞིབ་འཕྲུལ་ཆས་དེ་བར་སྟོང་གི་ཕྱོགས་མི་མཚུངས་པ་སྣ་
ཚོགས་པ་ལ་བསྟན་པར་བྱེད་འགྲོ་བ་ཡིན་པས། དེ་ནས་ཕན་ཛི་སི་དང་ཝེ་སོན་གཉིས་ཀྱིས་འཛེར་སྒྲ་དེ་
ནི་ཉི་མའི་ཁྱིམ་རྒྱུད་ཀྱི་ཕྱི་ལོག་དང་ཐ་ན་དགུ་ཚིགས་མ་ལག་གི་ཕྱི་རོལ་ནས་འོང་བ་ཡིན་པའི་མཇུག་
བསྡོམས་ཐུབ། དེ་ནི་ཕལ་ཆེར་བར་སྟོང་གི་ཕྱོགས་ཀུན་ནས་དུས་གཅིག་ཏུ་བསླེབ་འོང་བ་ལྟ་བུ་རེད།
ང་ཚོས་ཕྱོགས་གང་དུ་ལྟ་བའི་དབང་དུ་བྱས་ན་ཡང་འཛེར་སྒྲ་འདི་ཡི་འགྱུར་བ་དེ་ནི་ཤིན་ཏུ་ཕྲ་མོ་ཞིག་
ཡིན་པར་ད་ལྟ་ང་ཚོས་ཤེས་ཟིན་པ་རེད། དེ་ནས་ཕན་ཛི་སི་དང་ཝེ་སོན་གཉིས་ཀྱིས་བློ་ཡུལ་ལས་འདས་
པའི་སྒོ་ནས་ཝུ་ར་ཏི་མན་གྱི་འདོད་ཚུལ་དང་པོ་དེའི་མི་རྣམས་ཀྱི་ཡིད་དབང་འགུག་པར་བྱེད་པའི་དངོས་
དཔེའམ་མཚན་གཞི་ཞིག་རྙེད་ཐུབ་ཡོད་པ་རེད། འདོད་ཚུལ་དེས་ནི་འཇིག་རྟེན་འདི་ལ་ཕྱོགས་གང་
ནས་བལྟས་ན་ཡང་མཚུངས་པར་མངོན་འོང་བར་བསྟན་ཡོད་པ་རེད།
དེ་འདྲའི་འཇིག་རྟེན་རྒྱབ་ལྗོངས་འཛེར་སྒྲ་དེའི་འབྱུང་ཁུངས་གང་ཞིག་ཡིན་ནམ་ཞེ་ན། ཕན་ཛི་སི་
དང་ཝེ་སོན་གཉིས་ཀྱིས་ཁོང་ཚོས་དཔྱད་ཞིབ་ཐུབ་པའི་འཛེར་སྒྲ་དེ་ལ་ཞིབ་འཇུག་བྱེད་བཞིན་པ་དང་
ཕལ་ཆེར་དུས་མཉམ་པར། ཉེ་འཁོར་གྱི་ཕོར་སི་ཐོང་སློབ་ཆེན་གྱི་དངོས་ཁམས་རིག་པ་བ་རོ་པེར་ཐཏི་
ཁེ་དང་ཇེམ“ཕེ་པེ་སི་གཉིས་ཀྱང་རླབས་ཕྲན་ལ་མོས་པ་སྐྱེས། ཁོང་ཚོས་ཇོ་ཇི•ཀན་མོ་ཝུ་༼འདི་ནི་ཝུ་ར་
ཏི་མན་གྱི་སློབ་མ་ཞིག་ཡིན༽ཡི་བསམ་ཚུལ་ཏེ། སྔ་རིམ་འཇིག་རྟེན་ནི་སྟུག་ཚད་ཤིན་ཏུ་ཆེ་བ་དང་ཚ་
དབལ་དཀར་པོ་ཅན་ཞིག་ཡིན་པར་འདོད་པ་ཡིན། དེ་ནས་ཏི་ཁེ་དང་ཕེ་པེ་སི་གཉིས་ཀྱིས་དེ་ལྟ་ད་ལྟ་ན་
ང་ཚོས་དེ་འདྲའི་སྔ་རིམ་འཇིག་རྟེན་གྱི་ཚ་དབལ་དཀར་པོ་དེ་མཐོང་འོས་པ་ཞིག་རེད་བསམ་པ་རེད།
དེའི་རྒྱུ་མཚན་ཡང་དེའི་ཆེས་ཤིན་ཏུ་རྒྱང་རིང་གི་ཆ་ལས་འོང་བའི་འོད་དེ་ད་ལྟ་ང་ཚོའི་ས་ལ་བསླེབ་ཐུབ་
ཙམ་ཡིན་འོས་པ་རེད། དེ་ལྟ་ན་ཡང་། འཇིག་རྟེན་ཡར་འཕེལ་འདིས་འོད་དེ་དམར་སྣུར་བྱེད་ཚད་དེ་ཆེ་
ཆེས་ཏེ་ད་ལྟ་ང་ཚོས་རླབས་ཕྲན་འགྱེད་འཕྲོ་ཙམ་ཞིག་དུ་མཐོང་ཐུབ་པ་ཡིན་གྱི་འོད་ཉིད་དུ་མཐོང་ཐུབ་པ་
མ་ཡིན་པར་མཚོན་པ་ཡིན། ཕན་ཛེ་སི་དང་ཝེ་སོན་གཉིས་ཀྱིས་ཏིས་ཁི་དང་ཕེ་པེ་གཉིས་ཀྱི་ཞིབ་འཇུག་
གི་ལས་ཀ་དེ་ཐོས་པ་ན། ཏིས་ཁི་དང་ཕེ་པེ་གཉིས་ཀྱིས་ལག་བདར་ནས་རླབས་ཕྲན་འགྱེད་འཕྲོ་དེ་ཉིད་
འཚོལ་ཞིབ་བྱེད་པར་རྩོམ་པ་ན། ཕན་ཛེ་སི་དང་ཝེ་སོན་གཉིས་ཀྱིས་ཁོང་གཉིས་ཀྱི་འཚོལ་ཞིབ་བྱེད་
འདུག་རྒྱུའི་རླབས་ཕྲན་འགྱེད་འཕྲོ་དེ་ཉིད་རྙེད་ཟིན་ཡོད་པར་ཡིད་ལ་འཁོར། དེའི་ཕྱིར་ཡང་ཕན་ཛི་སི་
དང་ཝེ་སོན་གཉིས་ལ་༡༩༧༨ལོའི་ནོ་པེར་བྱ་དགའ་ཐོབ། ཏིས་ཁི་དང་ཕེ་པེ་གཉིས་ནི་དེའི་ཕྱིར་ཡང་བློ་
ཕམ་ཡི་ཆད་ཀྱི་གནས་སུ་གྱར། ཀན་མོ་ཝུ་ནི་དེ་ལས་ཀྱང་སྨོས་མི་དགོས་པ་ཞིག་རེད།
ལྟ་ཙམ་བྱས་ན་འཇིག་རྟེན་འདི་ང་ཚོའི་མཐོང་ལམ་ནས་ཕྱོགས་གང་ཡིན་ཐམས་ཅད་ཀུན་ནས་
མཚུངས་པ་ལྟ་བུར་མངོན་འོང་བའི་སྒྲུབ་བྱེད་འདི་དག་ཐམས་ཅད་ཀྱིས། ང་ཚོ་འཇིག་རྟེན་གྱི་ནང་གི་
ཡོད་སའི་གནས་དེ་ཅུང་ཟད་ཐུན་མིན་ཞིག་ཡིན་པའི་གསང་བརྡ་སྤྲད་པ་ལྟ་བུ་ཞིག་རེད། ཁྱད་པར་དུ་
སྐར་ཚོགས་མ་ལག་གཞན་པ་ཐམས་ཅད་ཀྱང་ང་ཚོ་ལས་རྒྱང་ཐག་ཇེ་རིང་ལ་འགྲོ་བ་ཡིན་ན། ང་ཚོ་ངེས་
པར་དུ་འཇིག་རྟེན་གྱི་ལྟེ་བ་ལ་ཡོད་པ་ཡིན་དགོས་པ་ལྟ་བུ་ཞིག་ཡིན། དེ་ལྟ་ན་ཡང་དོན་དེ་ལ་འགྲེལ་
བཤད་གཞན་ཞིག་ཀྱང་བྱེད་དུ་རུང་བ་ཡིན། སྐར་ཚོགས་མ་ལག་གཞན་གང་གི་སྟེང་ནས་ལྟ་བའི་དབང་
དུ་བྱས་ན་ཡང་ང་ཚོའི་ས་ནས་བལྟས་པ་ཇི་ལྟ་བ་བཞིན་དུ་ཐམས་ཅད་ནས་མཚུངས་པ་ཞིག་ཡིན། འདི་
ནི་ཝུ་ར་ཏི་མན་གྱི་འདོད་ཚུལ་གཉིས་པ་དེ་ཡིན།
ཝུ་ར་ཏི་མན་གྱི་འདོད་ཚུལ་གཉིས་པ་དེ་ལ་ཚན་རིག་གི་སྒྲུབ་བྱེད་དང་འགོག་བྱེད་གང་ཡང་མེད།
ཆོས་ཚོགས་ཀྱི་བསླབ་བྱ་ལས་ང་ཚོ་འཇིག་རྟེན་གྱི་ལྟེ་བ་ཐུན་མིན་གྱི་གནས་ཤིག་ཏུ་ཡོད་པར་བསྟན་ཡོད།
དེའི་ཕྱིར་གལ་ཏེ་དུས་རབས་འགའ་ཞིག་གི་སྔོན་ནས་ཡིན་ན་ཝུ་ར་ཏི་མན་གྱི་འདོད་ཚུལ་འདི་ནི་ཆོས་
ཚོགས་ཀྱིས་ལྟ་ལོག་གི་གྲངས་སུ་བགྲང་རྒྱུ་རེད། འོན་ཀྱང་དེ་རིང་ང་ཚོས་ཝུ་ར་ཏི་མན་གྱི་འདོད་ཚུལ་དེ་
ལ་ཡིད་ཆེས་བྱེད་པའི་རྒྱུ་མཚན་ནི། ཕལ་ཆེར་དེ་ལས་ལྡོག་པའི་རྒྱུ་མཚན་ཏེ་ཁེངས་པ་སྐྱུངས་པ་ཙམ་ལ་
བརྟེན་པ་ཡིན། འཇིག་རྟེན་འདི་ཉིད་ཀྱིས་ང་ཚོ་ཁོ་ན་ལ་བསྐོར་བ་ཡིན་པས། དེ་ལས་གཞན་པའི་
འཇིག་རྟེན་གྱི་གནས་གང་ནས་བལྟས་ན་ཡང་ཕྱོགས་ཐམས་ཅད་ནས་མཚུངས་པ་ཞིག་མ་ཡིན་སྙམ་དུ་
བསམ་ན། དེ་ནི་ཆེས་མི་རྣམས་ཧ་ལས་པར་བྱེད་དགོས་པ་ཞིག་རེད་བསམ་པ་ཡིན་ནོ།།
ཝུ་ར་ཏི་མན་གྱི་འཇིག་རྟེན་དཔེ་རྣམ་གྱི་ནང་དུ། སྐར་ཚོགས་མ་ལག་ཐམས་ཅད་ཀྱང་ཕན་ཚུན་སོ་
སོར་གྱེས་འགྲོ་བ་ཡིན། དེ་འདྲའི་རྣམ་པ་དེ་ནི་ཐིག་ལེ་མང་པོ་བྲིས་པའི་དབུགས་ལྒང་ཞིག་ལ་རྒྱུན་མི་
ཆད་པར་དབུགས་སྣོན་པ་དང་ཀུན་ནས་མཚུངས། དབུགས་ལྒང་དེ་ཇེ་ཆེ་ལ་སོང་རིམ་བཞིན་དུ། ཐིག་
ལེ་ཐམས་ཅད་ཀྱི་བར་ཐག་ཐམས་ཅད་ཇེ་རིང་ལ་འགྲོ་བ་ཡིན་མོད། འོན་ཀྱང་ལྟེ་བ་ལ་གནས་པའི་ཐིག་
ལེ་ཞེས་པ་ཞིག་ནི་མི་སྲིད་པ་རེད། གཞན་ཡང་། དབུགས་ལྒང་གི་ཚངས་ཐིག་ཕྱེད་དེ་རྒྱུན་མི་ཆད་པར་
ཇེ་རིང་ལ་སོང་རིམ་བཞིན་དུ། དབུགས་ལྒང་གི་ཐོག་གི་ཐིག་ལེ་དེ་དག་གི་བར་ཐག་ཇི་ཙམ་གྱིས་རིང་བ་
དེ་ཙམ་གྱིས་ཇེ་རིང་ལ་འགྲོ་མགྱོགས་པ་ཡིན། དཔེར་ན། དབུགས་ལྒང་གི་ཚངས་ཐིག་ཕྱེད་དེ་སྐར་ཆ་
གཅིག་གི་ནང་ནས་ལྡབ་གཅིག་ཆེ་རུ་སོང་བ་ན། དང་པོའི་སྐབས་སུ་ཐིག་ལེ་གཉིས་ཀྱི་བར་དུ་ལི་སྨི་
གཅིག་གིས་ཆོད་པ་དེ་ད་ལྟ་ལི་སྨི་གཉིས་ཀྱིས་ཆོད་པར་འགྱུར་འགྲོ་བ་ཡིན། ༼དབུགས་ལྒང་གི་ཕྱི་ངོས་
རྒྱུད་ནས་རྩིས་ན༽དེ་ལྟ་ན་དེ་དག་གི་ཕན་ཚུན་བསྡུར་བའི་མགྱོགས་ཕྱོད་དེ་ནི་སྐར་ཆ་རེ་ལ་ལི་སྨི་རེ་ཡིན།
ཕྱོགས་གཞན་ཞིག་ནས། དང་པོའི་སྐབས་སུ་ལི་སྨི་བཅུ་ཡིས་ཆོད་པའི་ཐིག་ལེ་གཉིས་ད་ལྟ་ལི་སྨི་ཉི་ཤུ་
ཡིས་ཆོད་པ་རེད། དེ་ལྟ་ན་དེ་དག་གི་ཕན་ཚུན་ལྟོས་པའི་མགྱོགས་ཕྱོད་དེ་ནི་སྐར་ཆ་རེ་ལ་ལི་སྨི་བཅུ་རེ་
ཡིན། དེ་དང་མཚུངས་པར། ཝུ་ར་ཏི་མན་དཔེ་རྣམ་གྱི་ནང་དུ་སྐར་ཚོགས་མ་ལག་གང་ཡང་རུང་བ་
གཉིས་ཕན་ཚུན་སོ་སོར་གྱེས་པའི་འགྲོས་དང་དེ་དག་བར་གྱི་རྒྱང་ཐག་དེ་ཡང་མཐུན་བསྡུར་ཡིན། དེའི་
ཕྱིར་ཁོས་སྐར་ཚོགས་མ་ལག་གི་དམར་སྣུར་དང་ང་ཚོ་དང་གྱེས་པའི་བར་ཐག་གཉིས་པོ་དེ་མཐུན་བསྡུར་
ཡིན་འོས་པར་སྔོན་དཔག་བྱས། འདི་ཉིད་ཧ་པན་གྱིས་གསར་མཐོང་བྱུང་བ་དེ་ཉིད་དངོས་ཡིན་ནོ། །ཝུ་
ར་ཏི་མན་གྱིས་ལེགས་གྲུབ་ལྡན་པའི་སྒོ་ནས་ཁོ་རང་གི་དཔེ་རྣམ་དེ་བསྟན་པ་དང་། མ་ཟད་ཧ་པན་གྱི་
གསར་མཐོང་དེ་སྔོན་དཔག་བྱས་པ་ཡིན་མོད་ཀྱི། འོན་ཀྱང་ནུབ་ཕྱོགས་རྒྱལ་ཁམས་ཀྱིས་ནི་ཅུང་ཟད་
ཀྱང་མི་ཤེས། ༡༩༣༥ ལོར་སླེབ་པ་ན། ཨ་རིའི་དངོས་ཁམས་རིག་པ་ཧོ་ཝ་ཏི•རོ་པེར་སུན་དང་དབྱིན་ཇི་
ཡི་གྲངས་རྩིས་རིག་པ་བ་ཨ་ཐི“ཝ་ཁེར་གཉིས་ཀྱིས་དེ་དང་རིགས་མཐུན་པའི་དཔེ་རྣམ་ཞིག་བསྟན་པས།
ཝུ་ར་ཏི་མན་གྱི་དཔེ་རྣམ་དེ་ད་གཟོད་ནུབ་ཕྱོགས་ནས་ཡོངས་ཁྱབ་ཀྱིས་ཁས་ལེན་བྱས།
ཝུ་ར་ཏི་མན་གྱི་འཇིག་རྟེན་དཔེ་རྣམ་གཅིག་ཁོ་ན་གཏན་ལ་འབེབ་པ་ཡིན་མོད། འོན་ཀྱང་ཁོ་རང་
གི་འདོད་ཚུལ་དེ་ཡང་དག་པ་ཞིག་ཡིན་ན། ཨེ་ཡན་སེ་ཐན་གྱི་རྩིས་ཕྲེང་དེ་ལ་དངོས་གནས་བྱས་ན་
གྲོལ་བ་རིགས་གསུམ་ཡོད་དུ་རུང་བ་ཡིན། དེ་ཡང་ཝུ་ར་ཏི་མན་གྱི་དཔེ་རྣམ་རིགས་གསུམ་ཡོད་ཅེས་
པའི་དོན་ཡིན། དེ་ཡང་འཇིག་རྟེན་གྱི་ཡིན་སྲིད་པའི་ངོ་བོ་གསུམ་ཡིན་ནོ།།
ཝུ་ར་ཏི་མན་གྱིས་རྙེད་པའི་གྲོལ་བ་རིགས་དང་པོའི་ནང་དུ། འཇིག་རྟེན་ཡར་འཕེལ་གྱི་འགྲོས་
འདངས་ངེས་སུ་དལ་བ་ཡིན། དེ་ལྟ་ན་སྐར་ཚོགས་མ་ལག་སོ་སོའི་བར་གྱི་འཐེན་ཤུགས་ཀྱིས་ཡར་
འཕེལ་གྱི་འགྲོས་ཇེ་དལ་དུ་གཏོང་བ་དང་། མ་ཟད་མཐར་ཡར་འཕེལ་མཚམས་བཞག་ཏུ་བཅུག་པར་
བྱེད། དེ་ནས་སྐར་ཚོགས་མ་ལག་རྣམས་ཕན་ཚུན་ཇེ་ཉེ་ལ་བཅར་བའི་ཕྱོགས་སུ་འགུལ་སྐྱོད་བྱས་ཏེ་
འཇིག་རྟེན་རྡིབ་སྡུད་དུ་འགྲོ་བ་ཡིན། རིགས་གཉིས་པའི་ནང་ནས། འཇིག་རྟེན་ཡར་འཕེལ་གྱི་འགྲོས་
དེ་ཤིན་ཏུ་མགྱོགས་པས། འཐེན་ཤུགས་ཀྱིས་དེ་ཉིད་ཅུང་ཟད་དལ་དུ་གཏོང་བར་བྱེད་མོད་ཀྱི་འོན་ཀྱང་
ནམ་ཡང་འཕེལ་མཚམས་འཇོག་བཅུག་མི་ཐུབ་པ་ཡིན། མཇུག་མཐར་རིགས་གསུམ་པ་ནི། འཇིག་
རྟེན་གྱི་ཡར་འཕེལ་གྱི་འགྲོས་དེ་རྡིབ་སྡུད་དུ་འགྲོ་བ་སྔོན་འགོག་ཐུབ་པའི་ཚོད་ཙམ་དུ་ཡོད་པ་ཡིན།
སྐར་ཚོགས་མ་ལག་སོ་སོར་གྱེས་པའི་འགྲོས་དེ་ཇེ་དལ་དུ་གྱུར་ཀྱང་། ནམ་ཡང་ཀླད་ཀོར་གྱི་བར་དུ་
རྡིབ་སྡུད་དུ་འགྲོ་མི་ཐུབ་པ་ཡིན་ནོ།།
ཝུ་ར་ཏི་མན་གྱི་དཔེ་རྣམ་དང་པོའི་མི་རྣམས་ཀྱི་ཡིད་དབང་འགུལ་པའི་གནས་དེ་ནི། དཔེ་རྣམ་དེའི་
ནང་དུ། འཇིག་རྟེན་འདི་བར་སྟོང་གི་ཐོག་ནས་ཚད་མེད་པ་ཞིག་མ་ཡིན། འོན་ཀྱང་དེ་ལ་མཐའ་གང་
ཡང་མེད། འཐེན་ཤུགས་དེ་ཆེ་ཆེས་ནས་བར་སྟོང་དེ་ཡང་རང་གི་ལུས་ཐོག་ཏུ་ཚུར་འགུག་དགོས་པར་
བྱས་པ་རེད། འདི་དང་ས་ཡི་གོ་ལའི་ཕྱི་ངོས་གཉིས་མཚུངས་པ་རེད། དེ་ནི་ཚད་དང་བཅས་པ་ཞིག་
ཡིན་མོད། མཐའ་གང་ཡང་མེད། གལ་ཏེ་ཁྱོད་རང་ས་ཡི་གོ་ལའི་ཕྱི་ངོས་ནས་ཕྱོགས་གང་ཡང་རུང་བ་
ཞིག་ལ་གཏད་ནས་རྒྱུན་མི་ཆད་པར་སོང་བའི་དབང་དུ་བྱས་ན་ཡང་། ཁྱོད་རང་ལ་ནམ་ཡང་བགྲོད་པར་
མི་ནུས་པའི་བཀག་དངོས་ཞིག་དང་འཕྲད་མི་སྲིད་པའམ། ཡང་ན་ཁྱོད་རང་མཐའ་གང་རུང་ཞིག་ནས་
ལྷུང་འགྲོ་བ་ནི་མི་སྲིད་པར། མཐར་ཁྱོད་རང་དང་པོ་འགྲོ་བར་རྩོམ་པའི་གནས་དེ་རུ་བསླེབ་འགྲོ་བ་
ཡིན། དཔེ་རྣམ་འདི་ཉིད་ཀྱི་ནང་དུ། བར་སྟོང་དེ་ནི་དེ་དང་མཚུངས་པ་ཡིན་ལ། འོན་ཀྱང་དེ་ནི་རྩ་བ་
གསུམ་པ་ཅན་ཞིག་ཡིན་གྱི། ས་ཡི་གོ་ལའི་ཕྱི་ངོས་བཞིན་དུ་རྩ་བ་གཉིས་པ་ཅན་ནི་མ་ཡིན་ནོ། །ཁྱོད་
རང་འཇིག་རྟེན་ལ་བསྐོར་བ་གཅིག་བྱས་ཏེ་སླར་ཡང་སྔར་གྱི་གནས་སུ་བསླེབས་པར་བསམ་དུ་རུང་མོད་
ཀྱི། འོན་ཀྱང་དེ་ནི་ཚན་རྩལ་སྒྱུ་མའི་གཏམ་རྒྱུད་ཀྱི་བརྗོད་བྱ་བཟང་པོ་ཙམ་ཞིག་ཡིན་གྱི། དངོས་ཡོད་
གནས་ཚུལ་ལ་ནི་དེ་ལ་དོན་སྙིང་ཆེན་པོ་ཅི་ཡང་མེད་དོ། །དེའི་རྒྱུ་མཚན་ཡང་ཁྱོད་ཀྱིས་འཇིག་རྟེན་ལ་
བསྐོར་བ་གཅིག་བྱེད་ལོང་མེད་པར། འཇིག་རྟེན་འདི་ནི་ཀླད་ཀོར་གྱི་བར་དུ་རྡིབ་སྡུད་དུ་འགྲོ་བ་ཡིན་
ནོ། །འཇིག་རྟེན་ནི་དེ་འདྲའི་ཆེན་པོ་ཞིག་ཡིན། ཁྱོད་རང་འཇིག་རྟེན་གྱི་མཇུག་རྫོགས་པའི་སྔོན་དུ་དང་
པོར་འགྲོ་བར་རྩོམ་པའི་གནས་སུ་བསླེབ་པར་བྱེད་དགོས་ན། ཁྱོད་རང་ངེས་པར་དུ་འོད་ཀྱི་འགྲོས་
ལས་ཀྱང་མགྱོགས་པར་བགྲོད་ཐུབ་དགོས་ལ། དེ་ནི་མི་སྲིད་པ་ཞིག་རེད། ཝུ་ར་ཏི་མན་གྱི་དཔེ་རྣམ་
གཉིས་པའི་ནང་ནས། ཡུལ་དུས་དེ་ཡང་ཡོ་འཁྱོག་ཏུ་གྱུར་པ་ཞིག་རེད་འོན་ཀྱང་འཁྱོག་ཚུལ་མི་མཚུངས་
པ་ཡིན། ཝུ་ར་ཏི་མན་གྱི་དཔེ་རྣམ་གསུམ་པའི་ནང་ཁོ་ན་ནས་༼སྤུས་ཚད་ཆེ་བའི་དངོས་པོའི་ཉེ་འཁོར་
ནས་ཡུལ་དུས་དེ་སྔར་བཞིན་དུ་ཡོ་འཁྱོག་ཏུ་ཡོད་མོད་ཀྱི༽ ཆེ་ཚད་ཀྱི་ཐོག་ནས་དབྱིབས་རྩིས་ལེབ་ངོས་
ཀྱི་འཇིག་རྟེན་ཞིག་ཡོད་དུ་རུང་བ་ཡིན།
ཝུ་ར་ཏི་མན་གྱི་དཔེ་རྣམ་གང་ཞིག་གིས་ང་ཚོའི་འཇིག་རྟེན་གྱི་ངོ་བོ་དངོས་དེ་གཏན་ལ་ཕབ་ཡོད་
དམ། འཇིག་རྟེན་འདི་མཐར་ཡར་འཕེལ་མཚམས་བཞག་ཏེ་རྡིབ་སྡུད་དུ་འགྲོ་བའམ། ཡང་ན་རྟག་
པར་འཕེལ་འགྲོ་བ་ཡིན། ཞེ་ན།
དྲི་བ་འདི་ཉིད་ཀྱི་དྲིས་ལན་ནི་ཚན་རིག་པ་རྣམས་ཀྱི་བསམ་པ་ལས་ཀྱང་རྙོག་འཛིང་ཆེ། དེ་ལ་ཆེས་
རྩ་བའི་དབྱེ་ཞིབ་ནི་འཇིག་རྟེན་གྱི་ད་ལྟའི་འཕེལ་ཚད་དང་ཆ་སྙོམས་ཀྱི་སྟུག་ཚད་༼ ཚད་དང་བཅས་པའི་
གོ་ས་གཅིག་གི་ཐོག་གི་དངོས་པོའི་ཚད༽ཀྱི་དོན་གཉིས་ལ་བརྟེན་ཡོད། ད་ལྟའི་འཕེལ་ཚད་ཇི་ཙམ་ཆེ་
ན། དེ་ཉིད་འཕེལ་མཚམས་འཇོག་པར་བྱེད་པ་ལ་དགོས་པའི་ཤུགས་དེ་ཡང་དེ་ཙམ་གྱིས་ཆེ་དགོས།
དེ་ལྟ་ན་དེ་ལ་དགོས་པའི་དངོས་པོའི་སྟུག་ཚད་དེ་ཡང་དེ་ཙམ་གྱིས་ཆེ་དགོས་པ་ཡིན་ནོ། །གལ་ཏེ་ཆ་
སྙོམས་ཀྱི་སྟུག་ཚད་དེ་འགྱུར་མཚམས་གང་ཡང་རུང་བ་༼དེ་ནི་འཕེལ་ཚད་ཀྱིས་ཐག་གཅོད་དགོས༽
ལས་ཆེ་བ་ཡིན་ན། དངོས་པོའི་འཐེན་ཤུགས་དེས་དེའི་འཕེལ་མཚམས་བཞག་ཏུ་བཅུག་པ་དང་མ་ཟད་
རྡིབ་སྡུད་དུ་འགྲོ་བར་བྱེད། དེ་ནི་ཝུ་ར་ཏི་མན་གྱི་དཔེ་རྣམ་དང་པོ་དང་མཚུངས་པ་ཡིན། གལ་ཏེ་ཆ་
སྙོམས་ཀྱི་སྟུག་ཚད་དེ་འགྱུར་མཚམས་ལས་ཆུང་བ་ཡིན་ན། འཐེན་ཤུགས་ཀྱི་དབང་གིས་འཕེལ་
མཚམས་བཞག་པ་ཞེས་པ་དེ་མི་སྲིད་པ་ཡིན་ལ། འཇིག་རྟེན་འདི་ནི་རྟག་པར་འཕེལ་འགྲོ་བ་ཡིན། དེ་
ནི་ཝུ་ར་ཏི་མན་གྱི་དཔེ་རྣམ་གཉིས་པ་དང་མཚུངས་པ་ཡིན། གལ་ཏེ་ཆ་སྙོམས་ཀྱི་སྟུག་ཚད་དེ་འགྱུར་
མཚམས་དང་མཉམ་པ་ཞིག་ཡིན་ན། དེ་ལྟ་ན་འཇིག་རྟེན་ཡར་འཕེལ་གྱི་འགྲོས་དེ་རྟག་པར་དལ་དུ་
གཏོང་བ་ཡིན་མོད། འཕེལ་མཚམས་ནི་ནམ་ཡང་བཞག་མི་ཐུབ་པ་ཡིན། འདི་ནི་ཝུ་ར་ཏི་མན་གྱི་དཔེ་
རྣམ་རིགས་གསུམ་པ་དང་མཚུངས་པ་ཡིན།
དེ་ལྟ་ན་ང་ཚོའི་འཇིག་རྟེན་འདི་ནི་རིགས་གསུམ་པོ་གང་ཞིག་ཡིན་ནམ་ཞེ་ན། ང་ཚོས་ཏོ་ཕུ་ལེ་ནུས་
སྣང་ལ་བརྟེན་ནས་སྐར་ཚོགས་མ་ལག་གཞན་པ་རྣམས་ང་ཚོ་ལས་གྱེས་པའི་འགྲོས་དེ་ཚད་ལེན་བྱས་ན།
ད་ལྟའི་འཕེལ་ཚད་དེ་གཏན་ལ་འབེབས་པར་བྱེད་ཐུབ། འདི་ནི་གནད་ལ་ཤིན་ཏུ་ཐིག་པོའི་སྒོ་ནས་
བསྒྲུབ་ཐུབ་ངེས་རེད། དེ་ལྟ་ན་ཡང་། སྐར་ཚོགས་མ་ལག་འདི་དག་གི་བར་ཐག་དེ་ནི་བརྒྱུད་ནས་ཚད་
ལེན་བྱེད་ཐུབ་པ་ཙམ་ཞིག་ཡིན་པའི་དབང་གིས་དེ་དག་གི་བར་ཐག་གི་ཚད་དེ་ནི་ཤིན་ཏུ་གནད་ལ་མི་
ཁེལ་བ་ཞིག་ཡིན། དེས་ན་ང་ཚོས་འཇིག་རྟེན་འདི་ནི་ལོ་དུང་ཕྱུར་བཅུ་རེའི་ནང་ནས་བརྒྱ་ཆ་ལྔ་ནས་
བཅུ་ཡི་འགྲོས་ཀྱིས་འཕེལ་འགྲོ་བ་ཙམ་ཞིག་ཤེས་ཐུབ་པ་ཡིན། ད་ལྟའི་འཇིག་རྟེན་འདི་ཉིད་ཀྱི་ཆ་
སྙོམས་སྟུག་ཚད་ཀྱི་ང་ཚོའི་ངེས་མིན་རང་བཞིན་དེ་ནི་དེ་ལས་ཀྱང་ཆེ་བ་ཞིག་ཡིན་ནོ། །དགུ་ཚིགས་མ་
ལག་གི་ནང་གི་སྐར་ཚོགས་མ་ལག་གཞན་གྱི་མཐོང་ཐུབ་པའི་བརྟན་སྐར་གྱི་སྤུས་ཚད་ཡོད་དོ་ཅོག་
ཐམས་ཅད་བསྣན་ཏེ། ཐ་ན་ཡར་འཕེལ་གྱི་ཆེས་དལ་བའི་མགྱོགས་ཚད་གྲངས་ཐང་དང་ཚོད་རྩིས་བྱེད་
པའི་དབང་དུ་བྱས་ན་ཡང་། སྤུས་ཚད་དེ་དག་ཐམས་ཅད་ལ་ཡང་འཇིག་རྟེན་ཡར་འཕེལ་གྱི་གེགས་བྱེད་
ཐུབ་པ་ལ་དགོས་པའི་སྤུས་ཚད་ཀྱི་བརྒྱ་ཆ་གཅིག་ཙམ་ཡང་མེད་པ་རེད།
འོན་ཀྱང་དེས་ཀྱང་མཐའ་ཐུག་པ་མ་ཡིན། ང་ཚོའི་སྐར་ཚོགས་མ་ལག་འདི་དང་དེ་ལས་གཞན་པའི་
སྐར་ཚོགས་མ་ལག་གི་ནང་དུ་ད་དུང་ཡང་ང་ཚོས་ཐད་ཀར་མཐོང་མི་ཐུབ་པའི་ལྐོག་དངོས་འབོར་ཆེན་
ཞིག་ཡོད་ངེས་པ་རེད། དེ་ཡང་སྐར་ཚོགས་མ་ལག་ནང་གི་བརྟན་སྐར་གྱི་རྒྱུ་ལམ་ལ་ཐེབས་པའི་ཤུགས་
རྐྱེན་ལས་ང་ཚོས་དེ་ཡོད་པར་ཤེས་ཐུབ་པ་ཡིན། དགུ་ཚིགས་མ་ལག་ལྟ་བུ་དུང་འཁྱིལ་སྐར་ཚོགས་མ་
ལག་གི་ཕྱི་འཁོར་གྱི་བརྟན་སྐར་རྣམས་ནི་ཆེས་ལེགས་པའི་སྒྲུབ་བྱེད་ཅིག་ཡིན་སྲིད། བརྟན་སྐར་འདི་
དག་ནི་ཁོ་རང་ཚོའི་སྐར་ཚོགས་མ་ལག་ལ་བསྐོར་ནས་སྤྱི་འཁོར་བྱེད་པའི་འགྲོས་དེ་ཤིན་ཏུ་མགྱོགས་པ་
ཡིན། གལ་ཏེ་འོད་དང་ལྡན་ཞིང་། ང་ཚོས་མཐོང་ཐུབ་པའི་བརྟན་སྐར་འདི་དག་ཁོ་ནའི་ཕན་ཚུན་གྱི་
འཐེན་ཤུགས་ལ་བརྟེན་དགོས་ན། དེའི་འཐེན་ཤུགས་དེ་ལ་དེ་དག་རང་རང་གི་འཁོར་ལམ་གྱི་ནང་དུ་
གཅུན་ཐུབ་པའི་ཚོད་དུ་གཏན་ནས་མེད་པ་ཡིན་ནོ། །གཞན་ཡང་། སྐར་ཚོགས་མ་ལག་མང་ཆེ་ཤོས་དེ་
ནི་ཚོགས་པར་གྲུབ་ཡོད། སྐར་ཚོགས་མ་ལག་དེ་དག་གི་འགུལ་སྐྱོད་ལ་ཤུགས་རྐྱེན་བྱེད་པའི་ཚུལ་ལ་
རིགས་བསྒྲེ་བྱས་ན་དེ་དག་གི་བར་དུ་ཡང་སྔར་ལས་ཀྱང་མང་བའི་ལྐོག་དངོས་ཡོད་པར་ང་ཚོས་ཤེས་
ཐུབ་པ་རེད། ལྐོག་དངོས་དེ་དག་ཐམས་ཅད་སྣོན་པའི་དབང་དུ་བྱས་ན་ཡང་། འཕེལ་མཚམས་གཞག་
པ་ལ་དགོས་པའི་དངོས་པོའི་ཚད་ཀྱི་བརྒྱ་ཆ་གཅིག་ནས་བཅུ་ཙམ་གྱི་བར་ལས་མེད་དོ། །འོན་ཀྱང་ང་
ཚོས་ཚད་ལེན་མི་ཐུབ་ཅིང་། འཇིག་རྟེན་ཡོངས་ལ་ཁྱབ་ནས་ཡོད་པའི་ཚུལ་གཞན་པའི་ལྐོག་དངོས་ཀྱང་
ཡོད་སྲིད་ལ། དེ་དག་གིས་འཇིག་རྟེན་གྱི་ཆ་སྙོམས་སྟུག་ཚད་དེ་གོང་དུ་སྤེལ་ཐུབ་སྲིད་དོ། །དཔེར་ན། བར་
རྡུལ་ཕྲ་རབ་ཞེས་པའི་རྩ་བའི་གཞི་རྡུལ་ཞིག་ཡོད་ཅིང་། དེ་དང་དངོས་པོ་གཉིས་ནི་ཕན་ཚུན་དུ་ཤིན་ཏུ་
ཉམས་ཆུང་བའི་བྱེད་ལས་འཇུག་བཞིན་ཡོད་ལ། མ་ཟད་དེ་ཉིད་ཚད་ལེན་ཐུབ་ཤིན་ཏུ་དཀའ་བ་ཡིན།
༼ཉེ་ཆར་གྱི་བར་རྡུལ་ཕྲ་རབ་ཀྱི་ཚོད་ལྟ་ཞིག་གིས་ཆུ་ཏུན་ཁྲི་ལྔ་བླུགས་ཡོད་པའི་ས་འོག་གི་དཔྱད་ཞིབ་
འཕྲུལ་ཆས་ཤིག་སྤྱད་པར་བྱས༽འདས་པའི་དུས་སུ་བར་རྡུལ་ཕྲ་རབ་ནི་སྤུས་ཚད་མེད་པའི་དངོས་པོ་
ཞིག་ཡིན། དེའི་ཕྱིར་ཡང་དེ་ལ་འཐེན་ཤུགས་མི་སྲིད་པ་རེད་བསམ་པ་རེད། འོན་ཀྱང་ཉེ་བའི་ལོ་
འགའ་ཡི་ནང་གི་ཚོད་ལྟ་ལས་བར་རྡུལ་ཕྲ་རབ་ལ་ཡང་ཤིན་ཏུ་ཕྲ་བའི་སྤུས་ཚད་དང་ལྡན་པར་གསལ་
བར་བྱས། སྤུས་ཚད་དེ་སྔོན་ཆད་ཚད་ལེན་བྱེད་མ་ཐུབ་པ་རེད། གལ་ཏེ་བར་རྡུལ་ཕྲ་རབ་ལ་སྤུས་ཚད་
དང་ལྡན་ན། དེ་དག་ལྐོག་དངོས་ཀྱི་ཚུལ་ཞིག་ཡིན་དུ་རུང་བ་རེད། བར་རྡུལ་ཕྲ་རབ་དེ་ལྐོག་དངོས་
ཡིན་དུ་རུང་བའི་དབང་དུ་བྱས་ན་ཡང་། འཇིག་རྟེན་གྱི་ཐོག་གི་དངོས་པོ་ལ་ད་དུང་ཡང་འཕེལ་མཚམས་
འཇོག་བཅུག་ཐུབ་པ་ལ་དགོས་པ་ལས་ཀྱང་ཤིན་ཏུ་ཉུང་བ་ཡིན་ནོ། །དེ་ནས། དེང་གི་བར་དུ། དངོས་
ཁམས་རིག་པ་བ་མང་ཆེ་ཤོས་ཀྱིས་ཁ་མཐུན་པར་ཝུ་ར་ཏི་མན་གྱི་དཔེ་རྣམ་གཉིས་པ་དེ་ཉིད་དང་ལེན་
བྱེད་པ་རེད།
ཕྱིས་སུ་ཡང་ཚད་ལེན་གཞན་ཞིག་དར་བར་གྱུར། ཉེ་བའི་ལོ་འགའ་ཡི་ནང་ནས། ཞིབ་འཇུག་ཚོ་
ཆུང་འགའ་ཞིག་གིས་ཕན་ཛི་སི་དང་ཝེ་སོན་གཉིས་ཀྱིས་གསར་མཐོང་བྱུང་བའི་རླབས་ཕྲན་འགྱེད་
འཕྲོའི་རྒྱབ་ལྗོངས་ཀྱི་ནང་གི་ལངས་འཇགས་ཕྲ་མོ་ལ་ཞིབ་འཇུག་བྱས། ལངས་འཇགས་ཀྱི་ཚད་དེ་
དག་འཇིག་རྟེན་ཆེ་ཚད་དབྱིབས་རྩིས་ཀྱི་གསལ་སྟོན་དངོས་པོ་ཉིད་དུ་བཟུང་དུ་རུང་བ་རེད། དེ་དག་
གིས་འཇིག་རྟེན་འདི་རྩ་བའི་ཆ་ནས་ངོས་མཉམ་ཞིག་ཡིན་པར་བསྟན་ཐུབ་ལ། ༼ཝུ་ར་ཏི་མན་གྱི་དཔེ་
རྣམ་གསུམ་པ་དེ་འདྲ་བ་ཞིག་ཡིན༽དེ་ལ་འགྲེལ་བཤད་བྱེད་ཐུབ་པའི་དངོས་པོ་དང་ལྐོག་དངོས་མེད་
པའི་དབང་གིས། དངོས་ཁམས་རིག་པ་བ་རྣམས་ཀྱིས་དེ་ལ་འགྲེལ་བཤད་བྱེད་པའི་ཆེད་དུ་ད་དུང་ཡང་
ཚད་ལེན་བྱེད་ཐུབ་མེད་པའི་ལྐོག་ནུས་ཞེས་པའི་དངོས་པོ་ཞིག་ཡོད་པར་འདོད་པ་རེད།
དོན་དེ་སྔར་ལས་ཀྱང་རྙོག་འཛིང་ཆེ་བར་བྱེད་པ་ཞིག་ནི། དངོས་ཡོད་ཀྱི་གནས་ཚུལ་ནི་འཇིག་རྟེན་
འདིའི་ཡར་འཕེལ་གྱི་འགྲོས་དེ་ཇེ་དལ་ལ་འགྲོ་བ་མ་ཡིན་པར་ཇེ་མགྱོགས་ལ་འགྲོ་བཞིན་ཡོད་པར་ཉེ་
བའི་ལོ་འགའ་ཡི་ནང་ནས་ཚད་ལེན་གཞན་འགའ་ཞིག་གིས་བསྟན་ཡོད། ཝུ་ར་ཏི་མན་དཔེ་རྣམ་གྱི་ནང་
ནས་འདི་འདྲ་བསྒྲུབ་ཐུབ་པ་ནི་གཅིག་ཀྱང་མེད། འདི་ནི་ཤིན་ཏུ་ཡ་མཚན་ཆེ་བ་ཞིག་རེད། བར་སྟོང་གི་
ནང་གི་དངོས་པོའི་ནུས་སྣང་ལ། དེའི་སྟུག་ཚད་དེ་མཐོ་དམའ་ཇི་ལྟར་ཡིན་རུང་། འཐེན་ཤུགས་དེས་ནི་
འཐེན་པར་བྱེད་པ་འབའ་ཞིག་ཡིན་པས། ཡར་འཕེལ་གྱི་འགྲོས་དེ་ཇེ་དལ་དུ་འགྲོ་འོས་པ་རེད། འཇིག་
རྟེན་ཡར་འཕེལ་གྱི་འགྲོས་ཇེ་མགྱོགས་ལ་འགྲོ་བ་འདི་ནི། འབར་རྫས་ཤིག་འབར་གས་སུ་འགྲོ་བ་དང་
ཅུང་ཟད་མཚུངས། འབར་རྫས་དེ་འབར་གས་བྱུང་བའི་རྗེས་སུ་ཡང་དེའི་ནུས་ཤུགས་འཐོར་མེད་པ་མ་
ཟད། གོང་དུ་འཕེལ་ཡོད་པ་བཞིན་ཡིན། འཇིག་རྟེན་འདིའི་ཐོག་གི་དངོས་པོ་རྣམས་སོ་སོར་ཕྱེ་བར་
བྱེད་པའི་འགྲོས་དེ་ཇེ་མགྱོགས་ལ་འགྲོ་བར་བྱེད་པའི་རྒྱུ་རྐྱེན་དེ་གང་ཞིག་ཡིན། ཤེས་མཁན་གྱི་མི་ཞིག་
མེད། འོན་ཀྱང་དེས་ཨེ་ཡན་སེ་ཐན་གྱིས་འཇིག་རྟེན་རྟག་གྲངས་༼དང་དེ་བཞིན་དུ་དེའི་འཐེན་ཤུགས་
འགོག་པའི་ནུས་སྣང་༽ནང་འདྲེན་བྱས་པ་དེ་མཐར་ཡང་དག་པ་ཞིག་ཡིན་པར་ར་སྤྲོད་བྱས་པ་ཡིན་སྲིད་དོ།།
ལག་རྩལ་གསར་པ་དང་སྲུང་སྐར་གསར་པ་ལ་ཡོད་པའི་རྒྱང་མཐོང་ཆེ་གྲས་མགྱོགས་མྱུར་གྱིས་
གོང་དུ་འཕེལ་བ་ལ་བརྟེན་ནས། ང་ཚོས་ཀྱང་མགྱོགས་མྱུར་གྱིས་མི་རྣམས་ཧ་ལས་པར་བྱེད་པའི་འཇིག་
རྟེན་གྱི་གནས་ལུགས་གསར་པ་ཁོང་དུ་ཆུད། ད་ལྟ་ང་ཚོས་འཇིག་རྟེན་དེའི་མཐའ་མཇུག་གི་དོན་ལ་
རྒྱུས་ལོན་ཆེན་པོ་ཡོད། འཇིག་རྟེན་འདི་ནི་ཇེ་མགྱོགས་སུ་གྱུར་པའི་སྒོ་ནས་ཡར་འཕེལ་འགྲོ་བཞིན་པ་
ཡིན། མ་མཐར་ཡང་སྤྱང་གྲུང་དང་ལྡན་པའི་དབང་གིས་སྐར་ནག་གི་ནང་དུ་ལྷུང་མི་ཐུབ་པའི་མི་རྣམས་
ལ་ལྟོས་ནས་བཤད་ན། དུས་ཚོད་ནི་རྟག་པར་བགྲོད་འགྲོ་བ་ཡིན་ནོ། །དེ་ལྟ་ན་ཡང་འཇིག་རྟེན་ཐོག་
མའི་རྣམ་པ་དེ་ཇི་ལྟ་བུ་ཞིག་ཡིན་ནམ། འཇིག་རྟེན་འདི་ཇི་ལྟ་བུའི་སྒོ་ནས་བྱུང་བ་ཡིན་ནམ། རྒྱུ་རྐྱེན་ཅི་
ཞིག་གིས་དེ་ནི་ཡར་འཕེལ་བར་བྱེད་པ་ཡིན་ནམ།།

ལེའུ་བརྒྱད་པ། འབར་གས་ཆེན་པོ། སྐར་ནག་དང་འཇིག་རྟེན་གྱི་རིམ་འགྱུར།

ཝུ་ར་ཏི་མན་གྱི་འཇིག་རྟེན་དཔེ་རྣམ་དང་པོའི་ནང་དུ། རྩ་བ་བཞི་པ་དུས་ཚོད་དེ་ནི་བར་སྟོང་
དང་མཚུངས་པར་ཁྱབ་ཁོངས་ཀྱི་ཐོག་ནས་ཚད་དང་བཅས་པ་ཡིན། དེ་ནི་སྣེ་གཉིས ་སམ་མཐའ་
དང་ལྡན་པའི་སྐུད་པ་ཞིག་དང་མཚུངས། དེའི་ཕྱིར་དུས་ཚོད་དེ་ལ་ཐོག་མ་ཡོད་པ་དང་མ་ཟད་ཐ་མ་ཡང་
ཡོད་དོ། །དངོས་ཡོད་གནས་ཚུལ་ལ། འཇིག་རྟེན་འདི་ང་ཚོས་ཚད་ལེན་ཐུབ་པའི་དངོས་པོའི་
བསྡོམས་གྲངས་ཀྱི་རྣམ་པའི་འོག་ནས། ཨེ་ཡན་སེ་ཐན་གྱི་རྩིས་ཕྲེང་གིས་ཐོབ་པའི་གྲོལ་བ་ཐམས་
ཅད་ཀྱི་ནང་དུ། ཐམས་ཅད་ལ་ཁྱད་གཤིས་གཅིག་དང་ལྡན་པ་ཡིན། དེ་ཡང་འདས་པའི་དུས་ཀྱི་
སྐད་ཅིག་གང་ཡང་རུང་བ་ཞིག་ལ་༼ཕལ་ཆེར་ལོ་དུང་ཕྱུར་གཅིག་བརྒྱ་སོ་བདུན་གྱི་སྔོན༽ཁྱིམ་
མཚེས་སྐར་ཚོགས་མ་ལག་གི་བར་ཐག་དེ་ཀླད་ཀོར་ཡིན། དེ་ཉིད་བཤད་སྟངས་གཞན་ཞིག་བྱས་
ན། འཇིག་རྟེན་རིལ་པོ་བོང་ཚད་ཆེ་ཆུང་ཀླད་ཀོར་ཡིན་པའི་ཐིག་ལེ་གཅིག་གི་ནང་དུ་འདུས་ཡོད་
ཅེས་པའི་དོན་ཡིན། དེ་ནི་ཚངས་ཐིག་གི་རིང་ཚད་ཀླད་ཀོར་ཡིན་པའི་ལྒང་ལི་ཞིག་དང་མཚུངས།
དེའི་དུས་སུ། འཇིག་རྟེན་གྱི་སྟུག་ཚད་དང་ཡུལ་དུས་འཁྱོག་པའི་ཚད་དེ་ནི་ཚད་མེད་པར་ཆེ་བ་
ཞིག་ཡིན་ལ། དེ་ནི་ང་ཚོས་འབར་གས་ཆེན་པོ་ཞེས་བཤད་པའི་དུས་དེ་ཡིན་ནོ།།
ང་ཚོའི་འཇིག་རྟེན་རིག་པའི་རིག་གཞུང་ཐམས་ཅད་ཀྱང་ངོས་འཇམ་ཞིང་མཉམ་པའི་ཡུལ་
དུས་འདི་ཉིད་གཞིར་བྱས་པའི་གསལ་བཤད་ཅིག་ཡིན། འདི་ཉིད་ཀྱིས་ང་ཚོའི་རིག་གཞུང་ཡོད་དོ་
ཅོག་ཐམས་ཅད་ཀྱང་འབར་གས་ཆེན་པོའི་གནས་ནས་ནུས་མེད་དུ་འགྱུར་འགྲོ་བར་མཚོན་པ་ཡིན།
འཁྱོག་ཚད་ཚད་མེད་པ་དང་ལྡན་པའི་རྒྱུ་མཚན་གྱིས་ངོས་མཉམ་པ་ཞེས་པ་ཞིག་ཏུ་འགྱུར་མི་སྲིད་
པ་ཡིན། དེའི་ཕྱིར་འབར་གས་ཆེན་པོའི་སྔོན་དུ་དངོས་པོ་གང་ཡང་རུང་བ་ཞིག་ཡོད་པའི་དབང་དུ་
བྱས་ན་ཡང་། ང་ཚོས་དེ་ལ་བརྟེན་ནས་དེའི་རྗེས་ནས་འབྱུང་བར་འགྱུར་བའི་དོན་རྣམས་གཏན་ལ་
འབེབས་པར་བྱེད་མི་ནུས་པ་ཡིན། དེའི་རྒྱུ་མཚན་ཡང་སྔོན་དཔག་རུང་བའི་རང་བཞིན་དེ་ཡང་
འབར་གས་ཆེན་པོ་དེའི་སྐབས་སུ་ནུས་མེད་དུ་གྱུར་ཟིན་ནོ།།
དེ་དང་མཚུངས་པར་དངོས་ཡོད་ཀྱི་གནས་ཚུལ་ལ་ཡང་དངོས་གནས་དེ་འདྲ་ཞིག་རེད། གལ་
སྲིད་ང་ཚོས་འབར་གས་ཆེན་པོའི་རྗེས་སུ་བྱུང་བའི་དོན་རྣམས་ཤེས་པའི་དབང་དུ་བྱས་ན་ཡང༌།
དེས་འབར་གས་ཆེན་པོའི་སྔོན་དུ་གང་ཞིག་བྱུང་བར་གཏན་ལ་འབེབས་མི་ཐུབ། ང་ཚོ་ལ་ལྟོས་
ནས་བཤད་ན། འབར་གས་ཆེན་པོའི་སྔོན་གྱི་ཆོས་ལ་འབྲས་བུ་མེད། དེའི་ཕྱིར་དེ་ནི་འཇིག་རྟེན་
ཚན་རིག་དཔེ་རྣམ་གྱི་ཆ་ཤས་ཤིག་ཡིན་མི་སྲིད་པ་རེད། དེའི་ཕྱིར། ང་ཚོས་དཔེ་རྣམ་གྱི་ནང་ནས་
དེ་དག་མེད་པར་བྱེད་པ་དང་། མ་ཟད་དུས་ཚོད་དེ་ནི་འབར་གས་ཆེན་པོ་ནས་འགོ་རྩོམ་པ་ཡིན་
ཞེས་བརྗོད་དགོས། འདི་ཉིད་ཀྱིས་འབར་འགས་ཆེན་པོ་འབྱུང་བའི་རྒྱུ་རྐྱེན་གང་ཡིན་པའི་དོན་དེ་
ཚན་རིག་གི་ཁྱབ་ཁོངས་མིན་པར་མཚོན་པ་ཡིན་ནོ།།
གལ་ཏེ་འཇིག་རྟེན་གྱི་ཚད་དེ་ཀླད་ཀོར་ཡིན་ན། ད་དུང་ཡང་དྲོད་ཚད་ཚད་མེད་པ་དང་ཡང་
ལྡན་དགོས་པ་ཡིན། འབར་གས་ཆེན་པོ་རང་ཉིད་ཀྱིས་ཀྱང་འཇིག་རྟེན་འདི་དྲོད་ཚད་ཚད་མེད་པ་
ཞིག་ཡིན་པར་འདོད། འཇིག་རྟེན་ཡར་འཕེལ་དུ་སོང་རིམ་བཞིན་དུ་འགྱེད་འཕྲོའི་དྲོད་ཚད་དེ་ཡང་
ཇེ་ཆུང་ལ་སོང་བ་ཡིན། དྲོད་ཚད་དེ་ནི་གཞི་རྡུལ་གྱི་ཆ་སྙོམས་ཀྱི་ནུས་ཚད་དམ་ཡང་ན་འགྱོགས་
ཕྱོད་ཀྱི་ཚད་ཡིན་པའི་དབང་གིས། འཇིག་རྟེན་ཇེ་གྲང་ལ་སོང་བ་དེ་དང་དེའི་ནང་གི་དངོས་པོ་ལ་
ཤུགས་རྐྱེན་ཆེན་པོ་ཡོད། ཤིན་ཏུ་མཐོ་བའི་དྲོད་ཚད་ཀྱི་འོག་ནས། གཞི་རྡུལ་དེ་དག་གི་འགུལ་
སྐྱོད་བྱེད་པའི་འགྲོས་མགྱོགས་ཆེས་ནས་རྡུལ་སྙིང་གི་འཐེན་ཤུགས་སམ་ཡང་ན་གློག་ཁབ་ལེན་
ཤུགས་ཀྱིས་སྐྱེད་པའི་ཕན་ཚུན་གྱི་འཐེན་ཤུགས་ཐམས་ཅད་ལས་གྲོལ་ཐུབ་པ་ཡིན། འོན་ཀྱང་དེ་
དག་ཇེ་གྲང་ལ་སོང་རིམ་བཞིན་དུ། ཕན་ཚུན་འཐེན་པའི་གཞི་རྡུལ་དེ་དག་ལྷན་ཅིག་ཏུ་འདུས་ནས་
ཚོགས་པར་གྲུབ་འགྲོ་བ་ང་ཚོས་ཤེས་སླ་བ་རེད། ཐ་ན་འཇིག་རྟེན་གྱི་ནང་དུ་ཡོད་པའི་གཞི་རྡུལ་གྱི་
རིགས་སྣ་ཚོགས་པ་དེ་དག་ཀྱང་འཇིག་རྟེན་གྱི་དྲོད་ཚད་ལ་རག་ལས་ཡོད་ལ། དེའི་ཕྱིར་ཡང་
འཇིག་རྟེན་གྱི་ལོ་ཚོད་ལ་རག་ལས་ཡོད་དོ།།
ཨ་རིས་སི་ཏོ་དི་ནི་དངོས་པོ་རྣམས་གཞི་རྡུལ་གྱིས་གྲུབ་པ་མ་ཡིན་པར། དངོས་པོ་ནི་རྒྱུན་
གྱིས་གྲུབ་པར་འདོད། དེའི་དོན་ཡང་། ཁོ་རང་གི་བསམ་ཚུལ་གྱི་དབང་དུ་བྱས་ན། དངོས་པོ་
གཅིག་ཐུག་མེད་ཀྱི་བར་དུ་ཇེ་ཆུང་དུ་སོ་སོར་དབྱེ་བར་བྱེད་རུང་ལ། དབྱེ་མི་རུང་བའི་དངོས་པོའི་
གཞི་རྡུལ་ཞིག་ཡོད་མི་སྲིད་ཅེས་པའི་དོན་ཡིན། དེ་ལྟ་ན་ཡང་། གྷི་རི་སི་ཡི་མི་ཏེ་མོ་ཁོ་རི་ཐོ་ལྟ་བུ་
འགའ་ཞིག་གིས་དངོས་པོའི་ངོ་བོ་དེ་ནི་རྡུལ་ཕྲན་གྱི་རང་བཞིན་ཡིན་ལ། དངོས་པོ་ཐམས་ཅད་ཀྱང་
རྡུལ་ཕྲན་སྣ་ཚོགས་པ་འབོར་ཆེན་འདུས་པ་ལས་གྲུབ་པར་འདོད། ༼རྡུལ་ཕྲན་ཞེས་པའི་ཐ་སྙད་
འདི་གྷི་རི་སི་ཡི་སྐད་ཀྱི་ནང་ནས་དབྱེ་མི་རུང་བ་ཞེས་པའི་དོན་ཡིན༽ད་ལྟ་ང་ཚོས་མ་མཐར་ཡང་ང་
ཚོའི་ཁོར་ཡུག་གི་ནང་དང་། དེ་བཞིན་དུ་འཇིག་རྟེན་གྱི་ད་ལྟའི་རྣམ་པའི་ནང་ནས། དེ་ནི་ཡང་དག་
པ་ཞིག་ཡིན་པར་ཤེས་ཟིན་པ་རེད། འོན་ཀྱང་། ང་ཚོའི་འཇིག་རྟེན་གྱི་རྡུལ་ཕྲན་དེ་དག་ཐོག་མ་
མེད་པའི་དུས་ནས་ཡོད་པ་ལྟ་བུ་ཞིག་ནི་མ་ཡིན་ལ། དེ་དག་ཆ་ཤས་དབྱེར་མི་རུང་བ་ཡང་མ་ཡིན།
དེ་དག་གིས་འཇིག་རྟེན་གྱི་ནང་གི་གཞི་རྡུལ་རིགས་ཀྱི་ཆ་འགའ་ཞིག་མཚོན་པ་ཙམ་ཞིག་ཡིན།
རྡུལ་ཕྲན་ནི་དེ་ལས་ཀྱང་ཆུང་བའི་གློག་རྡུལ། རྒྱུ་རྡུལ་དང་བར་རྡུལ་གྱིས་གྲུབ་པ་ཡིན། རྒྱུ་
རྡུལ་དང་བར་རྡུལ་རང་ཉིད་ཀྱང་དེ་ལས་ཀྱང་ཆུང་བའི་ཁ་ཁི་ཞེས་པའི་གཞི་རྡུལ་གྱིས་རྩོམ་པ་ཡིན།
གཞན་ཡང་། རྡུལ་ཕྲན་ཕལ་པ་དང་གཞི་རྡུལ་ཕལ་པ་འདི་དག་ཐམས་ཅད་ལ་ཡང་གཞི་རྡུལ་ལྡོག་
མ་རེ་དང་ལྡན་པ་དང་། གཞི་རྡུལ་དང་གཞི་རྡུལ་ལྡོག་མ་དེ་དག་ནི་སྤུས་ཚད་མཐུན་ཞིང་། དེ་དག་
གི་གློག་ཁུར་དང་དེ་ལས་གཞན་པའི་ཁྱད་གཤིས་རྣམས་འགལ་བ་ཡིན། དཔེར་ན། གློག་རྡུལ་གྱི་
གཞི་རྡུལ་ལྡོག་མ་དེ་ལ་གློག་རྡུལ་ཕོ་ཟེར། དེ་ལ་གློག་ཁུར་ཕོ་དང་ལྡན། དེའི་དོན་ཡང་གློག་རྡུལ་
དང་གློག་ཁུར་འགལ་བ་ཡིན་ཞེས་པའི་དོན་ཡིན། ད་དུང་ཡང་གཞི་རྡུལ་ལྡོག་མས་གྲུབ་པའི་
འཇིག་རྟེན་ལྡོག་མ་དང་མི་ལྡོག་མ་ཡང་ཡོད་སྲིད་པ་རེད། དེ་ལྟ་ན། གཞི་རྡུལ་ལྡོག་མ་དང་གཞི་
རྡུལ་འཕྲད་པ་ན། དེ་དག་ཕན་ཚུན་དུ་མེད་པར་བྱེད་འགྲོ་བ་ཡིན། དེའི་ཕྱིར། གལ་ཏེ་ཁྱོད་རང་
ཉིད་རང་ལུས་ལྡོག་མ་དང་འཕྲད་པར་གྱུར་ན། ལག་འཇུག་གཏན་ནས་མ་བྱེད། གལ་ཏེ་བྱས་ན་
ཁྱོད་གཉིས་ཆར་ཡང་འོད་ཚོགས་ཆེན་པོ་ཞིག་གི་ངང་ནས་མེད་པར་འགྱུར་ངེས་རེད།
འོད་ནུས་དེ་ནི་གཞི་རྡུལ་གྱི་རིགས་གཞན་ཞིག་རེད། འོད་རྡུལ་ཞེས་སྤུས་ཚད་དང་མི་ལྡན་
པའི་གཞི་རྡུལ་གྱི་རྣམ་པས་གནས་པ་ཡིན། ཉེ་འཁོར་གྱི་ཉི་མའི་རྡུལ་སྙིང་ཚུར་སྣང་ཕུང་པོ་དེ་ས་ཡི་
གོ་ལ་ལ་ལྟོས་ན་ཆེས་ཆེ་བའི་འོད་རྡུལ་གྱི་འབྱུང་ཁུངས་དེ་ཡིན། ཉི་མ་དེ་ད་དུང་ཡང་སྔོན་དུ་བཤད་
པའི་གཞི་རྡུལ་གྱི་རིགས་གཞན་བར་རྡུལ་ཕྲ་རབ་༼དང་བར་རྡུལ་ཕྲ་རབ་ལྡོག་མ༽ཀྱི་འབྱུང་ཁུངས་
ཆེན་པོ་ཞིག་ཀྱང་ཡིན། འོན་ཀྱང་ཤིན་ཏུ་ཡང་བའི་གཞི་རྡུལ་འདི་དག་དངོས་པོ་དང་ཕན་ཚུན་བྱེད་
ལས་གཏན་ནས་འཇུག་པར་མི་བྱེད། དེའི་ཕྱིར་དེ་དག་ནི་བསྡུར་ཚད་སྐར་ཆ་རེ་ལ་རྡུལ་དུང་ཕྱུར་
བཅུ་རེ་ཙམ་གྱི་སྒོ་ནས་ང་ཚོ་ལས་ཐལ་བྱུང་དུ་བརྒྱུད་དེ་འགྲོ་བར་བྱེད་ཀྱང་ནུས་སྣང་གང་དང་ཡང་
མི་ལྡན། དངོས་ཁམས་རིག་པ་བ་རྣམས་ཀྱིས་དེ་འདྲའི་རྩ་བའི་གཞི་རྡུལ་གྱི་རིགས་བཅུ་ཕྲག་ཙམ་
རྙེད་ཡོད། ལོ་ཟླའི་འགྲུལ་བཞུད་ཀྱི་ནང་ནས། འཇིག་རྟེན་གྱི་བརྒྱུད་རིམ་རྙོག་འཛིང་ཅན་དུ་
འགྱུར་རིམ་བཞིན་དུ། འདི་འདྲའི་གཞི་རྡུལ་གྱི་ཚོགས་པ་ལ་ཡང་འགྱུར་བ་འགྲོ་བཞིན་པ་ཡིན།
འདི་འདྲའི་རིམ་འགྱུར་གྱི་དབང་གིས། ས་ཡི་གོ་ལའི་རྒྱུ་སྐར་ལྟ་བུའམ་ཡང་ན་ང་ཚོ་ལྟ་བུའི་ཚེ་སྲོག་
རྣམས་ཡོད་དུ་རུང་བ་ཡིན་ནོ།།
འབར་གས་ཆེན་པོའི་རྗེས་ཀྱི་སྐར་ཆ་གཅིག་ཙམ་ལ། འཇིག་རྟེན་འདི་ཡི་དྲོད་ཚད་དེ་སེ་དྲོད་
དུང་ཕྱུར་བརྒྱ་ཡི་བར་དམའ་བར་འགྲོ་བའི་བར་དུ་ཡར་འཕེལ་ཡོད། འདི་ནི་ཉི་མའི་ལྟེ་བའི་དྲོད་
ཚད་ཀྱི་ལྡབ་སྟོང་ཙམ་ཡིན་ལ། ཧའེ་རྡུལ་འབར་གས་ལས་ཀྱང་འདི་འདྲའི་དྲོད་འབྱུང་ཐུབ། འདིའི་
སྐབས་སུ་འཇིག་རྟེན་ལ་གཙོ་བོར་འོད་རྡུལ་དང་། གློག་རྡུལ་དང་བར་རྡུལ་ཕྲ་རབ་དང་དེ་བཞིན་
དུ་དེ་དག་གི་གཞི་རྡུལ་ལྡོག་མ་རྣམས་ཡོད། ད་དུང་ཡང་རྒྱུ་རྡུལ་དང་བར་རྡུལ་འགའ་རེ་དང་ལྡན་
པ་ཡིན་ནོ། །གཞི་རྡུལ་འདི་དག་ལ་ནུས་ཚད་ཆེན་པོ་འདི་འདྲ་དང་ལྡན་མྱོང་། དེ་ཡང་དེ་དག་ཕན་
ཚུན་འཕྲད་པ་ན། གཞི་རྡུལ་དང་གཞི་རྡུལ་ལྡོག་མ་སྣ་ཚོགས་པ་འབོར་ཆེན་འབྱུང་ཐུབ། དཔེར་ན།
འོད་རྡུལ་འཕྲད་པ་ལས་གློག་རྡུལ་གཅིག་དང་དེའི་གཞི་རྡུལ་ལྡོག་མ་སྟེ་གློག་རྡུལ་ཕོ་འབྱུང༌།
གསར་བྱུང་གི་གཞི་རྡུལ་དེ་དག་ལས་འགའ་ཞིག་ནི་རང་གི་ཟུང་ལྡན་གྱི་གྲོགས་གཅིག་ཤོས་དང་
འཕྲད་ན་ཕན་ཚུན་མེད་པར་བྱེད་འགྲོ་བ་ཡིན། དེ་ཡང་གློག་རྡུལ་དང་གློག་རྡུལ་ཕོ་འཕྲད་སྟོབས་
ཀྱིས་ཕན་ཚུན་མེད་པར་བྱེད། འོན་ཀྱང་ལྡོག་པའི་བརྒྱུད་རིམ་འདི་སླ་མོ་ཞིག་མ་ཡིན། དཔེར་ན་
འོད་རྡུལ་གྱི་སྤུས་ཚད་དང་མི་ལྡན་པའི་གཞི་རྡུལ་གཉིས་ལ་བརྟེན་ནས་གློག་རྡུལ་དང་གློག་རྡུལ་ཕོ་
ལྟ་བུའི་གཞི་རྡུལ་དང་གཞི་རྡུལ་ལྡོག་མའི་ཟུང་ལྡན་སྐྱེད་པར་བྱེད་དགོས་ན། ཕན་ཚུན་འཕྲད་པའི་
སྤུས་ཚད་དང་མི་ལྡན་པའི་གཞི་རྡུལ་དེ་དག་ལ་ཡང་མ་མཐར་ཡང་སྤུས་ཚད་ཅུང་ཟད་ལྡན་དགོས་པ་
ཡིན། དེའི་རྒྱུ་མཚན་ཡང་གློག་རྡུལ་ཞིག་དང་གློག་རྡུལ་ཕོ་ཞིག་ལ་སྤུས་ཚད་དང་ལྡན་ཞིང་།
གསར་བྱུང་གི་སྤུས་ཚད་དེ་དག་ཀྱང་ངེས་པར་དུ་ཕན་ཚུན་འཕྲད་པའི་གཞི་རྡུལ་དེ་དག་ལས་འབྱུང་
དགོས་པ་ཡིན་ནོ། །འཇིག་རྟེན་རིམ་བཞིན་ཡར་འཕེལ་དུ་གྱུར་པའམ་དྲོད་ཚད་ཇེ་དམའ་ལ་སོང་
རིམ་བཞིན་དུ། ནུས་ཚད་དེས་གློག་རྡུལ་དང་གློག་རྡུལ་ཕོ་སྐྱེད་པ་ལས་ཀྱང་གློག་རྡུལ་དང་གློག་
རྡུལ་ཕོ་ཕྲད་ནས་མེད་པར་འགྱུར་བའི་ཚད་དེ་ཆེ་བ་ཡིན། དེའི་ཕྱིར་གློག་རྡུལ་དང་གློག་རྡུལ་ཕོ་
ཕན་ཚུན་ཕྲད་ནས་མེད་པར་གྱུར་ཏེ། འོད་རྡུལ་མང་པོ་བྱུང་ནས། གློག་རྡུལ་ཉུང་ཤོས་ཤིག་ལུས།
ཕྱོགས་གཞན་ཞིག་ནས། བར་རྡུལ་ཕྲ་རབ་དང་བར་རྡུལ་ཕྲ་རབ་ལྡོག་མ་དེ་ནི་ཕལ་ཆེར་ཕན་ཚུན་
བྱེད་ལས་འཇུག་པར་མི་བྱེད། དེའི་ཕྱིར་དེ་དག་དེ་འདྲའི་མགྱོགས་པོའི་སྒོ་ནས་ཕན་ཚུན་མེད་པར་
མི་བྱེད། དེས་ན་དེ་དག་ནི་སྔར་བཞིན་དུ་ཉེ་འཁོར་དུ་ཡོད་སྲིད་པ་ཡིན། གལ་ཏེ་ང་ཚོས་དེ་དག་
རྙེད་ཐུབ་ན། དེ་ལྟ་ན་སྔ་རིམ་འཇིག་རྟེན་དེ་རབ་ཏུ་ཚ་བ་ཞིག་ཡིན་མིན་གྱི་དོན་དེ་ལ་ཞིབ་དཔྱད་
ལེགས་པོ་ཞིག་མཁོ་འདོན་ཐུབ་པ་ཡིན་ནོ། །འོན་ཀྱང་ལམ་སློང་མེད་པ་ཞིག་ལ། ལོ་དུང་ཕྱུར་
བརྒྱ་ལྷག་ཙམ་སོང་ཟིན་པའི་དེ་རིང་། དེ་དག་གི་ནུས་ཚད་དེ་དངོས་གནས་ཤིན་ཏུ་ཆུང་ཆེས་ནས།
ང་ཚོས་༼བརྒྱུད་ནས་ཚད་ལེན་ཐུབ་སྲིད་མོད་ཀྱི༽ཐད་ཀར་ཚད་ལེན་བྱེད་ཐུབ་ཐབས་མེད་པའི་ཚོད་
དུ་གྱུར་ཡོད།
འབར་གས་ཆེན་པོའི་རྗེས་ཀྱི་ཕལ་ཆེར་སྐར་ཆ་བརྒྱ་ཡི་ཐོག་ནས། འཇིག་རྟེན་གྱི་དྲོད་ཚད་དེ་
སེ་དྲོད་དུང་ཕྱུར་བཅུ་ཡི་ཐོག་ཏུ་མར་བབས། དེ་ཡང་ཆེས་ཚ་བའི་བརྟན་སྐར་གྱི་ནང་གི་དྲོད་ཚད་
ཙམ་ཡིན། དེ་འདྲའི་དྲོད་ཚད་ཀྱི་འོག་ནས། དྲག་ཤུགས་ཞེས་པའི་ཤུགས་དེས་ནུས་པ་ཆེན་པོ་
བཏོན། ང་ཚོས་ལེའུ་བཅུ་གཅིག་པའི་ནང་ནས་དྲག་ཤུགས་འདི་ཉིད་འཆད་པར་བྱེད། དེ་ནི་ཐག་
ཐུང་གི་འཐེན་ཤུགས་ཤིག་ཡིན། དེས་རྒྱུ་རྡུལ་དང་བར་རྡུལ་ལྷན་ཅིག་ཏུ་བཅིང་ནས་རྡུལ་སྙིང་གྲུབ་
པར་བྱེད་པ་ཡིན། དྲོད་ཚད་འདངས་ངེས་སུ་མཐོ་བའི་འོག་ནས་རྒྱུ་རྡུལ་དང་བར་རྡུལ་ལ་འདངས་
ངེས་ཀྱི་འགུལ་སྐྱོད་ཀྱི་ནུས་པ་དང་ལྡན། ༼ལེའུ་ལྔ་པར་ལྟོས༽དེ་དག་འཕྲད་པའི་རྗེས་སུ་ཡང་རང་
དབང་གིས་རང་རྐྱ་ཐུབ་པར་གནས་ཐུབ། འོན་ཀྱང་སེ་དྲོད་དུང་ཕྱུར་བཅུ་ལྷག་གི་འོག་ནས། དེ་
དག་ལ་དྲག་ཤུགས་ཀྱིས་འཐེན་པ་འགོག་པའི་ནུས་པ་དང་མི་ལྡན་པར། ལྷན་ཅིག་ཏུ་འདུས་ཏེ་ཏོ་
རྡུལ་སྙིང་གྲུབ་༼དེ་ལ་ལྕི་ཧའེ་ཡང་ཟེར༽། ཏོ་རྡུལ་སྙིང་ནི་རྒྱུ་རྡུལ་གཅིག་དང་བར་རྡུལ་གཅིག་
འདུས་པ་ལས་གྲུབ་པ་ཡིན། དེ་ནས། ཏོ་རྡུལ་སྙིང་དེ་སླར་ཡང་དེ་ལས་མང་བའི་རྒྱུ་རྡུལ་དང་བར་
རྡུལ་དང་ལྷན་ཅིག་ཏུ་འདུས་ནས་ཧེལ་རྡུལ་སྙིང་གྲུབ། ཧེལ་སྙིང་ནི་རྒྱུ་རྡུལ་གཉིས་དང་བར་རྡུལ་
གཉིས་འདུས་པ་ལས་གྲུབ་པ་ཡིན། ད་དུང་ཡང་དེ་ལས་ཀྱང་ལྗི་བའི་གཞི་རྒྱུ་ལིས་དང་པེ་ལྟ་བུ་
འགའ་ཞིག་དང་ལྡན། དྲོད་འབར་གས་ཆེན་པོའི་དཔེ་རྣམ་གྱི་ནང་ནས་རྒྱུ་རྡུལ་དང་བར་རྡུལ་ཕལ་
ཆེར་བཞི་ཆ་གཅིག་ཙམ་ནི་ཧེལ་སྙིང་དུ་གྱུར་ཡོད་པ་དང་དེ་བཞིན་དུ་ད་དུང་ཡང་ལྕི་ཧའེ་དང་དེ་ལས
གཞན་པའི་གཞི་རྒྱུ་ཉུང་ཙམ་ཡོད་པར་མི་རྣམས་ཀྱིས་རྩིས་རྒྱག་བྱེད་ཐུབ་པ་རེད། ལྷག་མར་ལུས་
པའི་བར་རྡུལ་རྣམས་ནི་རྒྱུ་རྡུལ་དུ་རྒུད་འགྱུར་དུ་འགྲོ་བ་ཡིན། འདི་ནི་རྒྱུན་གྱི་ཧའེ་རྡུལ་ཕྲན་སྙིང་
པོ་ཡིན་ནོ།།
༡༩༤༨ལོར་ཁོ་རང་གི་སློབ་བུ་ར་ཧྥུ•ཨ་ཧྥེར་དང་མཉམ་ལས་བྱས་ནས་རྩོམ་པའི་སྐད་གྲགས་
ཅན་གྱི་དཔྱད་རྩོམ་ཞིག་གི་ནང་དུ། ཇོ་ཇི•ཀན་མོ་ཝུ་ཡིས་དངོས་ཁམས་རིག་པ་བ་ཧན་སི•པེ་ཐི་བློ་
འགུག་བྱས་ཏེ་ཁོའི་མིང་དེ་དཔྱད་རྩོམ་དེ་ཉིད་ཀྱི་ཐོག་ཏུ་བཀོད་དེ། རྩོམ་པ་པོའི་མིང་རིམ་དེ་ཨ་
ཧྥེར། པེ་ཐི། ཀན་མོ་ཝུ་ཞེས་པ་རུ་འགྱུར་ཐབས་བྱས། དེ་ནི་དངོས་གནས་གྷི་རི་སི་ཡི་གསལ་
བྱེད་ཡི་གེ་ཐོག་མ་གསུམ་ཨ་ཧྥེར། པེ་ཐི། ཀན་མོ་ཝུ་ཞེས་པའི་སྒྲ་མཚུངས་སུ་གྱུར། འདི་ནི་
འཇིག་རྟེན་གྱི་ཐོག་མའི་དོན་དང་འབྲེལ་བའི་དཔྱད་རྩོམ་ཞིག་ལ་དེ་ལས་འཚམས་པ་མེད་པ་ལྟ་
བུའི་མིང་ཞིག་ཡིན། ཁོང་ཚོས་རྩོམ་ཡིག་དེ་ཉིད་ཀྱི་ནང་དུ་འཇིག་རྟེན་ཤིན་ཏུ་ཚ་བའི་སྔར་རིམ་
༼འོད་རྡུལ་གྱི་རྣམ་པའི༽འགྱེད་འཕྲོ་དེ་དེ་རིང་ཡང་ཉེ་འཁོར་དུ་ཡོད་འོས་པ་ཡིན། འོན་ཀྱང་དེའི་
དྲོད་ཚད་དེ་ལྟོས་མེད་ཀླད་ཀོར་ལས་ཅུང་ཟད་མཐོ་བའི་ཚོད་དུ་དམའ་བར་སོང་ཡོད་འོས་ཞེས་པའི་
མི་རྣམས་ཧ་ལས་པར་བྱེད་པའི་སྔོན་དཔག་དེ་བྱས། ༼དངོས་པོ་རྣམས་ལྟོས་མེད་ཀླད་ཀོར་ཏེ་སེ་
དྲོད་ཀླད་ཀོར་འོག་གི་༢༧༣ལ་ཡོད་པ་ན། དྲོད་ཚད་ཅུང་ཟད་ཙམ་ཡང་མེད་པ་ཡིན༽
འདི་ཉིད་ཕན་ཛི་སི་དང་ཝེ་སོན་གཉིས་ཀྱིས་གསར་མཐོང་བྱུང་བའི་རླབས་ཕྲན་འགྱེད་འཕྲོ་དེ་
ཉིད་རེད། ཨ་ཧྥེར། པེ་ཐི། ཀན་མོ་ཝུ་གསུམ་གྱིས་དཔྱད་རྩོམ་དེ་འབྲི་བའི་སྐབས་སུ། རྒྱུ་རྡུལ་
དང་བར་རྡུལ་གྱི་རྡུལ་སྙིང་ཚུར་སྣང་དེ་ལ་མི་རྣམས་ལ་རྒྱུས་ལོན་ཆེན་པོ་མེད། དེའི་ཕྱིར་སྔར་རིམ་
འཇིག་རྟེན་གྱི་གཞི་རྒྱུ་སྣ་ཚོགས་པའི་བསྡུར་ཚད་ཀྱི་སྔོན་དཔག་དེ་དག་ནི་ཤིན་ཏུ་གནད་ལ་མི་ཁེལ་
བ་ཞིག་རེད། འོན་ཀྱང་དེ་ལས་ཀྱང་ལེགས་པའི་ཐབས་ཀྱིས་འདི་དག་ལ་སླར་ཡང་རྩིས་རྒྱག་བྱས་
པའི་རྗེས་སུ། ད་ནི་རིག་གཞུང་གིས་བཤད་པ་དང་ཚད་ལེན་བྱས་པ་གཉིས་ཤིན་ཏུ་མཐུན་པ་ཞིག་
ཡིན་ནོ། །ལྷག་པར་དུ། འཇིག་རྟེན་གྱི་ཕལ་ཆེར་བཞི་ཆ་གཅིག་ཙམ་གྱི་སྤུས་ཚད་རྣམས་ཧེལ་གྱི་
རྣམ་པར་གནས་པའི་རྒྱུ་མཚན་ལ་འགྲེལ་བཤད་བྱེད་པ་ལ། ཐབས་གཞན་གང་ཞིག་སྤྱད་པའི་
དབང་དུ་བྱས་ན་ཡང་དཀའ་ངལ་ཤིན་ཏུ་ཆེན་པོ་ཞིག་རེད།
འོན་ཀྱང་འདོད་ཚུལ་འདི་ལ་ཡང་སྐྱོན་དང་ལྡན་པ་ཡིན། དྲོད་འབར་འགས་ཆེན་པོའི་དཔེ་རྣམ་
གྱི་ནང་དུ། དྲོད་དེ་སྔ་རིམ་འཇིག་རྟེན་གྱི་ནང་ནས་གནས་གཅིག་ནས་ཡུལ་གཞན་དུ་བགྲོད་དགོས་
ན་བགྲོད་ལོང་མེད་པ་འདིས། ཐོག་མའི་འཇིག་རྟེན་དེ་ལ་ཐམས་ཅད་ནས་མཚུངས་པའི་དྲོད་ཚད་
དང་ལྡན་ན། ད་གཟོད་ད་ལྟ་ང་ཚོས་མཐོང་བའི་རླབས་ཕྲན་རྒྱབ་ལྗོངས་དེ་ལ་ཡང་ཕྱོགས་གང་ནས་
ཚད་ལེན་བྱས་ན་ཡང་ཆ་སྙོམས་པའི་དྲོད་ཚད་དང་ལྡན་པའི་དངོས་ཡོད་དོན་འདི་ལ་འགྲེལ་བཤད་
ཐུབ་པར་མཚོན་པ་ཡིན། གཞན་ཡང་། འཇིག་རྟེན་གྱི་ཐོག་མའི་ཡར་འཕེལ་གྱི་འགྲོས་དེ་ཡང་མ་
འཁྲུལ་བ་ཞིག་བདམ་སྟེ། ད་ལྟའི་ཡར་འཕེལ་གྱི་འགྲོས་དེ་ཡང་སྔར་བཞིན་དུ་འགྱུར་མཚམས་ལ་
དགོས་པའི་འགྲོས་དང་ཤིན་ཏུ་ཉེ་བ་ལ་གནས་པར་བྱེད་དགོས། དེ་ལྟ་ན་ད་གཟོད་རྡིབ་སྡུད་དུ་
འགྲོ་བ་ལས་གཡོལ་ཐུབ། འདི་ཡང་འཇིག་རྟེན་བྱེད་པོ་ལྷ་ཆེན་པོས་བློ་ཡི་གཡོ་བ་སྔོན་དུ་བཏང་སྟེ་
ང་ཚོ་ལྟ་བུའི་ཚེ་སྲོག་འབྱུང་བར་བྱེད་པ་ལ་ཆེད་དུ་དམིགས་ཏེ་བྱས་པ་ལས། གཞན་དུ་འཇིག་རྟེན
འདི་ཅིའི་ཕྱིར་དུ་ཚུལ་འདི་ཉིད་ཀྱིས་འགོ་རྩོམ་པ་ཡིན་ནམ་ཞེས་པའི་དོན་ལ་འགྲེལ་བཤད་བྱེད་
ཤིན་ཏུ་དཀའ་བ་རེད། ཐོག་མའི་སྒྲིག་གཞི་མི་མཚུངས་པ་སྣ་ཚོགས་པ་ཐམས་ཅད་ཀྱིས་ཀྱང་ད་
ལྟའི་འཇིག་རྟེན་གྱི་རྣམ་པ་འདི་ཉིད་དུ་རིམ་འགྱུར་བྱེད་དུ་རུང་བའི་ཚུལ་དེ་རྙེད་པར་བྱེད་པའི་ཆེད་
དུ། མ་ས་ཁྲུས་སེ་ཚི་བཟོ་སྐྲུན་རིག་པ་དང་རང་བྱུང་རིག་པའི་སློབ་གླིང་གི་ཚན་རིག་པ་ཨ་ལན“ཀུ་
སི་ཡིས་སྔར་རིམ་འཇིག་རྟེན་གྱིས་ཤིན་ཏུ་མྱུར་བའི་འགྲོས་ཀྱིས་འཕེལ་བའི་དུས་རིམ་ཞིག་བརྒྱུད་
མྱོང་སྲིད་པ་རེད་ཅེས་བཤད་པ་རེད། དེ་ལ་ཐོལ་འཕེལ་དུས་རིམ་ཟེར། དེའི་དོན་ཡང་། འཇིག་
རྟེན་འདི་དུས་སྐབས་ཤིག་གི་རིང་ལ་འགྲོས་སྣོན་པའི་རྣམ་པས་འཕེལ་བ་ཡིན་ཞེས་པའི་དོན་ཡིན།
ཀུ་སི་ཡི་འདོད་ཚུལ་གྱི་དབང་དུ་བྱས་ན། སྐར་ཆ་གཅིག་ལས་ཀྱང་ཤིན་ཏུ་ཐུང་བའི་དུས་ཀྱི་ནང་
ནས། འཇིག་རྟེན་གྱི་ཚངས་ཐིག་ཕྱེད་དེ་ལྡབ་དུང་ཕྱུར་དུང་ཕྱུར་དུང་ཕྱུར་ཁྲི་བརྒྱ་ཐམ་པ་༼ གཅིག་
གི་རྗེས་ལ་ཀླད་ཀོར་སུམ་ཅུ་ཡོད་པའི་གྲངས ༽འཕེལ་བ་དང་། འཇིག་རྟེན་གྱི་ཐོག་སྒྲིག་སྲོལ་དང་
མི་ལྡན་པའི་རང་བཞིན་ཐམས་ཅད་ཀྱང་ཡར་འཕེལ་འདི་ཉིད་ཀྱིས་མཉམ་པར་བྱས་སོང་བ་ཡིན།
དེ་ནི་དཔེར་ན་དབུགས་ལྒང་ལ་དབུགས་སྣོན་པར་བྱེད་པ་ན། དེའི་ཐོག་གི་གཉེར་རིས་ཐམས་ཅད་
མེད་པར་བྱེད་འགྲོ་བ་དང་མཚུངས་པར་འདོད། ཐོལ་འཕེལ་གྱིས་ནི་དེ་འདྲའི་ཚུལ་གྱིས་ཐོག་མའི་
རྣམ་པ་མི་མཚུངས་པ་སྣ་ཚོགས་པ་དང་ཆ་མི་སྙོམས་པ་རྣམས་ལས་ད་ལྟའི་འཇིག་རྟེན་འདི་ཉིད་ཀྱི་
ངོས་འཇམ་ཆ་སྙོམས་ཀྱི་རྣམ་པ་སྐྱེད་པར་བྱས་པའི་ཚུལ་ལ་འགྲེལ་བཤད་བྱས་པ་ཡིན་ནོ། ། དེའི་
ཕྱིར། ཚོའི་པར་རིས་འདི་མ་མཐར་ཡང་འབར་གས་ཆེན་པོའི་རྗེས་ཀྱིས་སྐར་ཆ་གཅིག་གི་ཆ་
དུང་ཕྱུར་དུང་ཕྱུར་དུང་ཕྱུར་དུང་ཕྱུར་དུང་ཕྱུར་ཁྲི་བཅུ་ཡི་ཆ་གཅིག་གི་བར་དུ་ཕྱི་ལོག་བྱས་ནའང་
ཡང་དག་པ་འཁྲུལ་པ་མེད་པ་ཞིག་ཡིན་པའི་གདེང་ཚོད་ཆེན་པོ་དང་ལྡན་པ་ཡིན་ནོ།།
ཐོག་མའི་སྐབས་ཀྱི་འདྲེས་འཛིང་དེའི་རྗེས་སུ། འབར་གས་ཆེན་པོའི་རྗེས་ཀྱི་དུས་ཚོད་འགའ་
ཞིག་ཙམ་གྱི་ནང་ནས། ཧེལ་དང་དེ་བཞིན་དུ་ལིས་སོགས་གཞི་རྒྱུ་རྣམས་འབྱུང་མཚམས་བཞག་
སོང་བ་རེད། དེའི་རྗེས་ཀྱི་ལོ་ཁྲི་བརྒྱ་ཙམ་གྱི་གཡན་གཡོན་ལ། འཇིག་རྟེན་འདི་ཡར་འཕེལ་བ་
ཙམ་ཞིག་ཡིན་གྱི། དེ་ལས་གཞན་པའི་དོན་ཆེན་པོ་གང་ཡང་མ་བྱུང་། མཐར་དྲོད་ཚད་དེ་སེ་དྲོད་
སྟོང་ཕྲག་ཙམ་གྱི་བར་དུ་དམའ་བར་སོང་བ་ན། གློག་རྡུལ་དང་རྡུལ་ཕྲན་སྙིང་པོ་ལ་ད་ནི་དེ་དག་གི་
བར་གྱི་གློག་ཁབ་ལེན་གྱི་འཐེན་ཤུགས་འགོག་པར་བྱེད་འགུལ་སྐྱོད་ནུས་ཚད་མེད་པས། དེ་དག་
ལྷན་ཅིག་ཏུ་འདུས་ནས་རྡུལ་ཕྲན་གྲུབ་འགོ་རྩོམ། འཇིག་རྟེན་ཁྱོན་ཡོངས་ནས་མུ་མཐུད་དེ་ཡར་
འཕེལ་བ་དང་དྲོད་ཇེ་དམའ་ལ་སོང་། འོན་ཀྱང་ཆ་སྙོམས་ཀྱི་སྟུག་ཚད་ལས་ཅུང་ཟད་མཐོ་བའི་
གནས་རྣམས་སུ། འཐེན་ཤུགས་ལྷག་མ་དེ་དག་གིས་ཡར་འཕེལ་གྱི་འགྲོས་ཅུང་ཟད་དལ་ཏུ་གཏོང་
བར་བྱེད།
དེ་འདྲའི་འཐེན་ཤུགས་དེས་མཐར་གནས་འགའ་ཞིག་ནས་འཕེལ་མཚམས་བཞག་ཏེ་རྡིབ་སྡུད་
དུ་འགྲོ་འགོ་བཙུགས། དེ་དག་རྡིབ་སྡུད་དུ་གྱུར་རིམ་བཞིན་དུ། གནས་འདི་དག་གི་ཕྱི་ལོག་གི་
དངོས་པོ་རྣམས་ཀྱི་འཐེན་ཤུགས་ཀྱིས་དེ་དག་ཅུང་ཟད་འཁྱིལ་འཁོར་བྱེད་དུ་བཅུག། རྡིབ་སྡུད་དུ་
གྱུར་པའི་ཁྱབ་ཁོངས་ཇེ་ཆུང་ལ་སོང་རིམ་བཞིན་དུ། རང་འཁོར་བྱེད་ཚད་ཇེ་མགྱོགས་ལ་འགྲོ།
དེ་ནི་འཁྱག་པའི་ཐོག་ནས་འཁྱིལ་འཁོར་བྱེད་བཞིན་པའི་འཁྱག་འདྲེན་པ་དང་མཚུངས། དེ་དག་
གིས་དཔུང་པ་སྐུམ་པ་ན་འཁོར་ཚད་ཤིན་ཏུ་མགྱོགས་པ་ཡིན། མཐར། ས་ཁོངས་དེ་ཉིད་འདངས་
ངེས་སུ་ཆུང་ངུར་གྱུར་པ་ན། འཁྱིལ་འཁོར་བྱེད་པའི་འགྲོས་དེ་ཡང་མགྱོགས་ཆེས་ནས་འཐེན་
ཤུགས་ཀྱི་འདྲེན་པ་དེ་དོ་མཉམ་དུ་བྱེད་ཐུབ་པར་གྱུར། སྡེར་དབྱིབས་འཁྱིལ་འཁོར་བྱེད་པའི་སྐར་
ཚོགས་མ་ལག་ནི་དེ་འདྲའི་སྒོ་ནས་འཁྲུངས་པ་ཡིན་ནོ། །དེ་ལས་གཞན་པ་འཁྱིལ་འཁོར་མི་ཐུབ་
པའི་གནས་འགའ་རེ་ནི། འཇོང་དབྱིབས་རྣམ་པའི་སྐར་ཚོགས་མ་ལག་ཅེས་པའི་རིལ་གཟུགས
སྐར་ཚོགས་མ་ལག་གྲུབ། སྐར་ཚོགས་མ་ལག་འདི་དག་གི་ནང་དུ། སྐར་ཚོགས་མ་ལག་གི་
གནས་ཀྱི་ཆ་འགའ་ཞིག་བརྟན་པོའི་སྒོ་ནས་ཁོ་རང་གི་ལྟེ་བ་ལ་བསྐོར་ནས་འཁྱིལ་འཁོར་བྱེད་པ་
ཡིན། དེའི་ཕྱིར། ས་ཁོངས་དེ་རྡིབ་སྡུད་དུ་འགྲོ་མཚམས་བཞག་པར་བྱེད། འོན་ཀྱང་སྐར་ཚོགས་
མ་ལག་རིལ་པོ་འཁྱིལ་འཁོར་བྱེད་པ་ནི་མ་ཡིན་ནོ།།
དུས་ཚོད་སོང་རིམ་བཞིན་དུ། སྐར་ཚོགས་མ་ལག་གི་ནང་གི་ཧེལ་རླུངས་དེ་འཐོར་ནས་དེ་
ལས་ཀྱང་ཆུང་བའི་སྐར་སྤྲིན་དུ་གྱུར། དེ་དག་ནི་རང་ལུས་ཀྱི་འཐེན་ཤུགས་ཀྱི་དབང་གིས་རྡིབ་
སྡུད་དུ་གྱུར། རྡིབ་སྡུད་དུ་འགྱུར་བའི་སྐབས་སུ། དེ་དག་གི་ནང་གི་རྡུལ་ཕྲན་རྣམས་ཕན་ཚུན་
འཕྲད། རླངས་གཟུགས་ཀྱི་དྲོད་ཚད་དེ་ཇེ་མཐོ་ལ་སོང་། མཐར་ཚ་ཆེས་ནས་རྡུལ་སྙིང་ཐོལ་འགྱུར་
གྱི་ཚུར་སྣང་འབྱུང་བར་བྱེད། ཚུར་སྣང་འདི་དག་གིས་ཧའེ་རྡུལ་དེ་དག་དེ་ལས་མང་བའི་ཧེལ་རྡུལ་
ལ་བསྒྱུར། འདི་འདྲའི་ཚོད་འཛིན་གྱི་འོག་ལ་ཡོད་པའི་ཧའེ་མདེའུ་འབར་གས་དང་མཚུངས་པའི་
ཚུར་སྣང་འདིས་གཏང་བའི་དྲོད་དེས་བརྟན་སྐར་གྱིས་འོད་གཏོང་བར་བྱེད་དུ་བཅུག། འདི་འདྲའི་
ཟུར་བསྣན་གྱི་དྲོད་དེའི་དབང་གིས་རླངས་གཟུགས་ཀྱི་གནོན་ཤུགས་དེ་འཐེན་ཤུགས་ཀྱི་འདྲེན་
ནུས་དེ་དོ་མཉམ་པར་འགྱུར་གྱི་བར་དུ་གོང་དུ་འཕེལ། དེ་ནས་ཀྱང་རླངས་གཟུགས་རྡིབ་སྡུད་དུ་
འགྲོ་མཚམས་བཞག། སྐར་སྤྲིན་རྣམས་ནི་དེ་འདྲའི་ཚུལ་གྱིས་ང་ཚོའི་ཉི་མ་དང་མཚུངས་པའི་
བརྟན་སྐར་དུ་གྱུར་པ་ཡིན། ཧའེ་སྦར་ནས་ཧེལ་དུ་གྱུར། མ་ཟད་དེ་ལས་བྱུང་བའི་ནུས་ཚད་དེ་ནི་
དྲོད་དང་འོད་ཀྱི་རྣམས་པས་སྤྲོས་པར་བྱེད། འདི་ནི་དབུགས་ལྒང་ཆེར་བཅུག་པའི་ནང་གི་མཁའ་
དབུགས་ཀྱི་གནོན་ཤུགས་དང་དབུགས་ལྒང་ཆུང་དུ་གཏོང་བའི་འགྱིག་གི་འཐེན་ཤུགས་གཉིས་དོ་
མཉམ་པའི་ཚུལ་དང་ཅུང་ཟད་མཚུངས་པ་ཡིན་ནོ།།
དྲོད་གཟུགས་རླངས་སྤྲིན་དེ་དག་འདུས་ཏེ་བརྟན་སྐར་དུ་གྲུབ་པ་ན། རྡུལ་སྙིང་ཚུར་སྣང་ལས་
བྱུང་བའི་དྲོད་དང་འཐེན་ཤུགས་ཀྱིས་འདྲེན་པ་གཉིས་དོ་མཉམ་པར་གྱུར་ཏེ། བརྟན་སྐར་གྱི་ངང་
བརྟན་པའི་ཚུལ་དེ་རྒྱུན་རིང་དུ་གནས་པར་གྱུར། དེ་ལྟ་ན་ཡང་། བརྟན་སྐར་རྣམས་ཀྱང་མཐར་ཁོ་
རང་གི་ཧའེ་དང་དེ་ལས་གཞན་པའི་འབར་རྫས་རྣམས་སྦར་ཏེ་ཟད་པར་འགྱུར་རོ། །བརྟན་སྐར་གྱི་
དང་པོའི་འབར་རྫས་ཇི་ཙམ་གྱིས་མང་བ། དེ་ཙམ་གྱིས་ཟད་མགྱོགས་པ་ཡིན། དེ་ནི་ལྟ་ཙམ་བྱས་
ན་ནང་འགལ་བ་ལྟ་བུ་ཞིག་ཡིན་མོད། བརྟན་སྐར་དེའི་སྤུས་ཚད་དེ་ཇི་ཙམ་གྱིས་ཆེ་བ། དེའི་
འཐེན་ཤུགས་དེ་དོ་མཉམ་པར་བྱེད་པ་ལ་དགོས་པའི་དྲོད་དེ་ཡང་དེ་ཙམ་གྱིས་ཆེ་དགོས་ལ། བརྟན་
སྐར་དེ་ཇི་ཙམ་གྱིས་ཚ་བ། རྡུལ་སྙིང་ཐོལ་འགྱུར་གྱི་ཚུར་སྣང་དེ་ཡང་དེ་ཙམ་གྱིས་མགྱོགས་པ་ཡིན་
ལ། དེ་ཡང་དེའི་འབར་རྫས་དེ་ཡང་དེ་ཙམ་གྱིས་ཟད་མགྱོགས་པ་ཡིན་ཞེས་པའི་དོན་ཡིན།
ཚོའི་ཉི་མ་འདི་ལ་ནི་ལོ་དུང་ཕྱུར་ལྔ་བཅུ་ཙམ་ལ་འདངས་ངེས་ཀྱི་འབར་རྫས་ཡོད། འོན་ཀྱང་སྤུས་
ཚད་དེ་ལས་ཀྱང་ཆེ་བའི་བརྟན་སྐར་རྣམས་ནི་ལོ་དུང་ཕྱུར་གཅིག་ཙམ་གྱི་རིང་ལ་འབར་རྫ་ས་འཛད་
པར་བྱེད་འགྲོ་བ་ཡིན་ནོ། །འདི་ནི་འཇིག་རྟེན་གྱི་ཚེ་ལས་ཀྱང་ཤིན་ཏུ་ཐུང་བ་ཡིན་ནོ།།
བརྟན་སྐར་གྱི་འབར་རྫས་འཛད་པར་བྱས་ཟིན་པ་ན། དེ་གྲང་མོར་འགྱུར་འགོ་ཚུགས་པ་དང༌།
འཐེན་ཤུགས་དེའི་དབང་གིས་རྡིབ་སྡུད་དུ་འགྲོ་བ་ཡིན། རྡིབ་སྡུད་དུ་གྱུར་པ་ན་རྡུལ་ཕྲན་རྣམས་
ལྷན་ཅིག་ཏུ་འདུས་པ་ལས། བརྟན་སྐར་དེ་སླར་ཡང་དྲོད་ཆེན་པོ་དང་ལྡན་པར་བྱེད། དེས་ཧེལ་
རྡུལ་རྣམས་སོལ་དང་དབྱང་ལྟ་བུ་དེ་ལས་ཀྱང་ལྗི་བའི་གཞི་རྒྱུ་རུ་བསྐྱུར། དེ་ལྟ་ན་ཡང་། དེས་ནུས་
ཚད་མང་པོ་གཏང་བར་མི་བྱེད་པས། དེས་ཀྱང་བར་ཆད་ཆེན་པོ་ཞིག་འབྱུང་ལ་ཉེ་བ་ཡིན། དེའི་
འོག་ཏུ་ཅི་ཞིག་འབྱུང་བར་འགྱུར་བ་ང་ཚོས་གསལ་པོ་ཞིག་མི་ཤེས། འོན་ཀྱང་བལྟས་ན་བརྟན་
སྐར་གྱི་ལྟེ་བའི་གནས་དེ་དཔེར་ན་ཕུག་ནག་གམ་སྐར་ནག་ལྟ་བུ་ཤིན་ཏུ་ཞིབ་ཚགས་དང་ལྡན་པའི་
རྣམ་པ་ཉིད་དུ་རྡིབ་སྡུད་དུ་འགྱུར་འགྲོ་བ་ཡིན་སྲིད་དོ།།
ཕུག་པ་ནག་པོ་ཞེས་པའི་ཐ་སྙད་འདི་ནི་ཤིན་ཏུ་ཉེ་བའི་དུས་རབས་ཀྱི་ནང་ནས་བྱུང་བ་ཞིག་
ཡིན། དེ་ནི་༡༩༦༩ལོར་ཨ་རིའི་དངོས་ཁམས་རིག་པ་བ་ཇོང“ཝི་ལིམ་གྱིས་ལྟ་བ་ཞིག་ལ་ཕྱི་ཚུལ་
ཙམ་གྱིས་གསལ་བཤད་བྱེད་པའི་སྐབས་སུ་ངན་མིང་དུ་བཏགས་པ་ཞིག་ཡིན་ནོ། །ལྟ་བ་འདི་ཉུང་
མཐར་ཡང་ལོ་ཉིས་བརྒྱ་ལ་ཡར་འདེད་བྱེད་ཐུབ། དེའི་སྐབས་སུ་འོད་ཀྱི་རིག་གཞུང་གཉིས་ཙམ་
དང་ལྡན། དེའི་ནང་གི་གཅིག་ནི་འོད་དེ་རྡུལ་ཕྲན་ལས་རྩོམ་པར་འདོད་པ་ནེ་ཐོན་གྱིས་ཁས་ལེན་
པ་དེ་ཉིད་ཡིན་ལ། གཅིག་ཤོས་ཀྱིས་འོད་དེ་རླབས་ལས་གྲུབ་པར་འདོད་པ་དེ་ཡིན། དངོས་ཡོད་
ཀྱི་གནས་ཚུལ་ལ་དེ་གཉིས་ཆར་ཡང་བདེན་པ་ཞིག་ཡིན་པ་ད་ལྟ་ང་ཚོས་ཤེས་ཟིན་པ་རེད། དེ་དཔེར་
ན་ལེའུ་དགུ་པའི་ནང་ནས་མཐོང་བར་འགྱུར་བ་བཞིན། ནུས་རྡུལ་ཤུགས་རིག་གི་རྡུལ་རླབས་གཉིས་
ལྡན་གྱི་དབང་དུ་བྱས་ན། འོད་དེ་རླབས་ཤིག་ཡིན་པར་བཟུང་དུ་རུང་ལ། རྡུལ་ཞིག་ཡིན་པར་ལྟ་
བར་ཡང་བྱེད་དུ་རུང་བ་ཡིན་ནོ། །རྡུལ་དང་རླབས་ཀྱི་དབྱེ་བ་དེ་ནི་འགྲོ་བ་མིའི་རིགས་ཀྱིས་གསར་
དུ་བྱས་པའི་དོན་ཞིག་ཡིན་པས། སྣང་ཚུལ་ཐམས་ཅད་ཀྱང་དེ་གཉིས་གང་རུང་གི་ཁོངས་སུ་འདུས་
པའི་ཁྱབ་མཐའ་བཟུང་དགོས་དོན་གང་ཡང་མེད་དོ།།
འོད་དེ་རླབས་ཀྱིས་གྲུབ་པར་འདོད་པའི་རིག་གཞུང་གི་ནང་དུ། འོད་དེས་འཐེན་ཤུགས་ལ་
ཚུར་སྣང་གང་ཡོད་ང་ཚོས་གསལ་པོ་ཞིག་མི་ཤེས་པ་རེད། འོན་ཀྱང་གལ་སྲིད་འོད་དེ་རྡུལ་གྱིས་
གྲུབ་པ་ཡིན་པར་འདོད་ན། གཞི་རྡུལ་དེ་དག་ཀྱང་དཔེར་ན་སྒྱོག་མདེའུ་དང་། འཕུར་མདའ་དང་
རྒྱུ་སྐར་རྣམས་དང་ཚུལ་མཚུངས་པའི་སྒོ་ནས་འཐེན་ཤུགས་ཀྱི་ཤུགས་རྐྱེན་འཇུག་དུ་རུང་བ་ཡིན་
དགོས་པ་ང་ཚོས་སྔོན་དཔག་ཐུབ་པ་རེད། ཁྱད་པར་དུ། གལ་ཏེ་ཁྱོད་ཀྱིས་ས་ཡི་གོ་ལའི་ཕྱི་ངོས་
སམ་ཡང་ན་བརྟན་སྐར་གྱི་ཕྱི་ངོས་ནས་ཡར་སྟེང་དུ་ཕྱོགས་ནས་དཔེར་ན་པར་རིས་ཀྱི་ནང་གི་
འཕུར་མདའ་ལྟ་བུའི་སྒྱོག་མདེའུ་ཞིག་འཕེན་གཏོང་བྱས་ན། དང་པོ་འཕེན་པའི་སྐབས་ཀྱི་
མགྱོགས་ཚད་དེ་གྲངས་ཐང་གང་ཡང་རུང་བ་ལས་བརྒལ་ཐུབ་མེད་ན། དེ་ཉིད་མཐར་བགྲོད་
མཚམས་བཞག་པ་དང་དེ་ནས་ཕྱི་ལོག་བྱེད་འོང་བ་རེད། དེ་འདྲའི་འགྱུར་མཚམས་ཀྱི་ཆེས་དལ་
བའི་འགྲོས་དེ་ལ་ཐར་འགྲོས་ཟེར་བ་ཡིན། བརྟན་སྐར་ཞིག་གི་ཐར་འགྲོས་དེ་ནི་དེའི་འཐེན་
ཤུགས་ཆེ་ཆུང་ལ་རག་ལས་པ་ཡིན་ལ། བརྟན་སྐར་གྱི་སྤུས་ཚད་དེ་ཇི་ཙམ་གྱིས་ཆེ་ན་དེའི་ཐར་
འགྲོས་དེ་ཡང་དེ་ཙམ་གྱིས་ཆེ་བ་ཡིན། དང་པོའི་སྐབས་སུ་མི་རྣམས་ཀྱིས་འོད་ཀྱི་གཞི་རྡུལ་དེ་ནི་
ཚད་མེད་པའི་མགྱོགས་ཚད་ཀྱི་སྒོ་ནས་འགུལ་སྐྱོད་བྱེད་པ་ཡིན་པར་འདོད། དེ་ལྟ་ན་དེ་དག་འཐེན་
ཤུགས་ཀྱིས་དལ་དུ་གཏང་མི་ཐུབ་པ་རེད། འོན་ཀྱང་རོ་མེར་གྱིས་འོད་དེ་ནི་ཚད་དང་བཅས་པའི་
འགྲོས་ཀྱི་སྒོ་ནས་བགྲོད་པའི་གསར་མཐོང་དེས་ནི་འོད་དེ་ལ་འཐེན་ཤུགས་ཀྱི་ནུས་སྣང་གཙོ་ཆེན་
ཞིག་ཡོད་པར་མཚོན་པ་ཡིན། དེ་ཡང་གལ་ཏེ་བརྟན་སྐར་དེའི་སྤུས་ཚད་དེ་འདངས་ངེས་སུ་ཆེ་བ་
ན། འོད་ཀྱི་མགྱོགས་ཚད་དེ་བརྟན་སྐར་དེའི་ཐར་འགྲོས་ལས་ཆུང་བ་ཡིན། བརྟན་སྐར་དེ་ལས་
སྤྲོས་པའི་འོད་ཐམས་ཅད་མཐར་བརྟན་སྐར་དེ་ཉིད་ཀྱི་ཐོག་ཏུ་ཕྱི་ལོག་བྱེད་འགྲོ་བ་ཡིན་ནོ།
འདོད་ཚུལ་དེ་ཉིད་གཞིར་བྱས་ཏེ། ༡༧༨༣ལོར། ཁམ་པིད་ཅུས་ཀྱི་སློབ་མའི་ལྟ་ཞིབ་མཁན་
ཇོང•མེ་སེལ་གྱིས་ལོན་ཏོན་རྒྱལ་རྒྱུད་མཐུན་ཚོགས་ཀྱི་མཚན་ཉིད་རིག་པའི་གསར་ཤོག་གི་ཐོག་ཏུ་
རྩོམ་ཡིག་ཅིག་སྤེལ། དེའི་ནང་དུ་ཁོས་སྤུས་ཚད་འདང་ངེས་སུ་ཆེ་བ་དང་མ་ཟད་ཞིབ་ཚགས་
འདངས་ངེས་སུ་བཟང་བའི་བརྟན་སྐར་ཞིག་ལ་འོད་ཐིག་ཀྱང་ཕྱི་ལ་མི་གཏང་བར་བྱེད་པའི་འཐེན་
ཤུགས་ར་བ་དྲག་པོ་ཞིག་ཡོད་སྲིད་པ་རེད་ཅེས་བསྟན་ཡོད། བརྟན་སྐར་གྱི་ཕྱི་ངོས་ལས་སྤྲོས་པའི་
འོད་གང་ཞིག་ཡིན་པའི་དབང་དུ་བཏང་ན་ཡང་། རྒྱང་རིང་ལ་སླེབ་ལོང་མེད་པར་བརྟན་སྐར་གྱི་
འཐེན་ཤུགས་ཀྱིས་ཕྱི་འཐེན་བྱེད་འགྲོ་བ་རེད། དེ་འདྲའི་དངོས་པོ་དེ་ནི་ད་ལྟ་ང་ཚོས་ཕུག་ནག་
ཅེས་བཤད་པ་དེ་ཉིད་རེད། དེའི་རྒྱུ་མཚན་ཡང་དེ་ནི་མིང་དོན་མཚུངས་པའི་མཁའ་དབྱིངས་ཀྱི་
ཕུག་པ་ནག་པོ་ཞིག་ཡིན་པའི་རྒྱུ་མཚན་གྱིས་རེད།
ལོ་འགའ་ཞིག་གི་རྗེས་སུ། ཧྥ་རན་སི་ཡི་ཚན་རིག་པ་ཧུ་རྗེ་ལ་ཕུ་ལ་སི་ཡིས་དེ་དང་རིགས་
མཚུངས་པའི་འདོད་ཚུལ་ཞིག་བསྟན། ཁོའི་སྒྲུབ་བྱེད་དེ་མེ་སེལ་ལས་ཐ་དད་རང་རྐྱ་བ་ཞིག་ཡིན་
མོད། ཡིད་དུ་འོང་བ་ཞིག་ལ། ལ་ཕུ་ལ་སི་ཡིས་འདོད་ཚུལ་དེ་ཉིད་ཁོ་རང་གི་འཛམ་གླིང་མ་ལག་
ཅེས་པའི་དེབ་ཀྱི་པར་གཞི་དང་པོ་དང་གཉིས་པ་ཁོ་ནའི་ནང་དུ་དྲངས་པ་དང་། དེའི་རྗེས་ཀྱི་པར་
གཞི་རྣམས་ཀྱི་ནང་ནས་བླངས་ཟིན་པ་རེད། དེ་ནི་ཁོས་བླུན་ལྟ་རེད་འདུག་བསམ་སོང་བ་ཡིན་
སྲིད། དེའི་རྒྱུ་མཚན་ཡང་དུས་རབས་བཅུ་དགུ་པའི་ནང་ནས་རླབས་རིག་གཞུང་ལ་བརྟེན་ན་ཕལ་
ཆེར་དངོས་པོ་ཐམས་ཅད་ལ་འགྲེལ་བཤད་བྱེད་ཐུབ་པ་ལྟ་བུར་གྱུར་ཏེ། འོད་རྡུལ་ཕྲན་སྨྲ་བ་དེ་ནི་
དུས་དར་ཞིག་མིན་པར་གྱུར་ཡོད་པའི་དབང་གིས་ཡིན། དངོས་ཡོད་ཀྱི་གནས་ཚུལ་ལ་འོད་ཀྱི་
འགྲོས་དེ་ནི་བརྟན་པོ་མི་འགྱུར་ཁ་ཞིག་རེད། དེའི་ཕྱིར་ནེ་ཐོན་འཐེན་ཤུགས་རིག་གཞུང་གིས་
འདོད་པའི་འོད་དེ་མདའ་དང་མཚུངས་པར་འགྲེལ་བ་དེ་ནི་དེ་ཙམ་མི་འགྲིག་པ་ཡིན། འོད་ཀྱི་
འགྲོས་ལ་འགྱུར་བ་མེད་པས། འོད་རྡུལ་དེ་ནི་མཐའ་གཅིག་ཏུ་འགྲོས་ལ་འགྱུར་བ་མེད་པའི་སྒོ་
ནས་བགྲོད་འགྲོ་བ་ལ། ས་ངོས་ནས་མཁའ་ལ་འཕང་བའི་མདའ་མོ་དེ་ནི་ས་ཡི་འཐེན་ཤུགས་ཀྱི་
དབང་གིས་འགྲོས་ཇེ་དལ་ལ་འགྲོ་བ་དང་། མཐར་མར་ལྷུང་འོང་བ་ཡིན། དེ་ལྟ་ན་༡༩༡༥ལོར་ཨེ་
ཡན་སེ་ཐན་གྱིས་ཁྱབ་ཆེ་བའི་ལྟོས་བཅས་སྨྲ་བ་མ་བསྟན་གྱི་བར་དུ་འཐེན་ཤུགས་དེས་འོད་ལ་
ཤུགས་རྐྱེན་བྱེད་ཚུལ་དང་འབྲེལ་བའི་རིག་གཞུང་ལེགས་པོ་ཞིག་མེད་པ་རེད། མ་ཟད་
༡༩༣༩ལོར་ལོ་ན་གཞོན་པའི་ཨ་རིའི་མི་རོ་པེར་ཐི•ཨོ་ཕན་ཧེ་མེར་གྱིས། ཁྱབ་ཆེ་བའི་ལྟོས་བཅས་
སྨྲ་བའི་ལྟ་བ་ལ་བརྟེན་ནས། སྤུས་ཚད་ཆེ་བའི་བརྟན་སྐར་གྱི་དཀའ་གནད་ཀྱི་ཐེ་ཚོམ་དེ་ཐོག་མར་
བསལ་བར་བྱས།
ད་ལྟ། ཨོ་ཕན་ཧེ་མེར་གྱི་ཞིབ་འཇུག་གི་ནང་ནས། ང་ཚོས་འོག་གི་པར་རིས་འདི་ཉིད་ལེན་
ཐུབ། བརྟན་སྐར་གྱི་འཐེན་ཤུགས་ར་བས་འོད་དེས་ཡུལ་དུས་བརྒྱུད་ནས་འགྲོ་བའི་རྒྱུ་ལམ་དེ་
གཞན་དུ་བསྒྱུར་ནས། བརྟན་སྐར་མེད་པའི་འོད་ཀྱི་རྒྱུ་ལམ་དང་མི་མཚུངས་པར་གྱུར་པ་ཡིན་ཞེས་
པ་དེ་རེད། འདི་ནི་རྒྱང་རིང་པོའི་བརྟན་སྐར་ལས་འོང་བའི་འོད་ཐིག་ཡོ་འཁྱོག་གི་ཚུལ་ཉི་འཛིན་
གྱི་སྐབས་སུ་དངོས་སུ་མཐོང་ཐུབ་པའི་ནུས་སྣང་ཞིག་རེད། བརྟན་སྐར་གྱི་ཕྱི་ངོས་ཀྱི་ཉེ་འཁོར་དུ།
འོད་ཐིག་དེའི་བར་སྟོང་དང་དུས་ཀྱི་ནང་གི་རྒྱུ་ལམ་དེ་ཅུང་ཟད་ནང་དུ་འགུག་ཡོད། བརྟན་སྐར་དེ་
རྡིབ་སྡུད་དུ་གྱུར་རིམ་བཞིན་དུ། དེ་ཉིད་ཞིབ་ཅིང་ཚགས་དམ་པོར་གྱུར། དེ་ལྟ་ན་དེའི་ཕྱི་ངོས་ཀྱི་
ཐོག་གི་འཐེན་ཤུགས་ར་བ་དེ་སྔར་ལས་ཀྱང་དྲག་པོར་འགྱུར། ༼འཐེན་ཤུགས་ར་བ་དེ་ནི་བརྟན་
སྐར་གྱི་ལྟེ་བ་ལས་ཕྱིར་འབྱུང་འོང་བར་བསམ་དུ་རུང་སྟེ། བརྟན་སྐར་སྡུད་འཁུམ་དུ་གྱུར་རིམ་
བཞིན་དུ་དེའི་ཕྱི་ངོས་ཀྱི་གནས་དེ་དེའི་ལྟེ་བ་ལ་ཇེ་ཉེར་གྱུར། དེ་ལྟ་བུའི་ཚུལ་གྱིས་དེ་དག་གིས་
སྔར་ལས་ཀྱང་སྟོབས་དང་ལྡན་པའི་ར་བ་དྲག་པོ་ཞིག་མྱོང་བར་གྱུར་པ་ཡིན་ནོ༽ར་བ་ཇི་ཙམ་གྱིས་
དྲག་པོ་ཡིན་པ་ཕྱི་ངོས་ཀྱི་ཉེ་འཁོར་གྱི་འོད་ཐིག་གི་རྒྱུ་ལམ་དེ་ཡང་དེ་ཙམ་གྱིས་ནང་དུ་འཁྱོག་འགྲོ་
བ་ཡིན། མཐར། བརྟན་སྐར་དེ་འགྱུར་མཚམས་གང་ཡང་རུང་བ་ཞིག་ཏུ་རྡིབ་སྡུད་དུ་གྱུར་པ་ན།
ཕྱི་ངོས་ཀྱི་འཐེན་ཤུགས་ར་བ་དེ་སྟོབས་དང་ལྡན་ཆེས་པས། འོད་ཐིག་གི་རྒྱུ་ལམ་དེ་ནང་དུ་འཁྱོག་
ཆེས་ནས་འོད་ཀྱང་ཕྱིར་སྤྲོས་མི་ཐུབ་པར་བྱེད་པ་ཡིན་ནོ།།
ལྟོས་བཅས་སྨྲ་བའི་རིག་གཞུང་གི་དབང་དུ་བྱས་ན། འོད་ལས་མགྱོགས་པའི་དངོས་པོ་ཞིག་
མི་སྲིད་རེད། དེ་ལྟ་ན། གལ་ཏེ་འོད་ཀྱང་མི་ཐར་ན། དེ་ལས་གཞན་པའི་དངོས་པོ་རྣམས་ནི་མི་
ཐར་བ་སྨོས་མི་དགོས་པ་རེད། དངོས་པོ་གང་ཞིག་ཡིན་པའི་དབང་དུ་བཏང་ན་ཡང་ཐམས་ཅད་
ཕྱིར་འཐེན་འགྲོ་བ་ཡིན། བརྟན་སྐར་རྡིབ་སྡུད་དུ་གྱུར་ནས་ཡུལ་དུས་ཀྱི་གནས་ཤིག་ཏུ་གྲུབ།
དེའི་ནང་གི་དངོས་པོ་ཐམས་ཅད་ནི་གནས་དེ་ནས་ཕྱི་ལ་འོང་ཏེ་རྒྱང་རིང་གི་བརྟག་དཔྱད་མཁན་གྱི་
མིག་གི་མདུན་དུ་སླེབ་མི་སྲིད་པ་ཞིག་རེད། དེ་ནི་ཕུག་ནག་གམ་སྐར་ནག་ཅེས་པ་དེ་ཡིན་ནོ།
སྐར་ནག་དེའི་ཕྱི་རོལ་གྱི་མཐའ་དེ་ལ་མཐོང་མཚམས་ཞེས་ཟེར་བ་ཡིན། དེ་རིང་། ཧ་པན་བར་
སྣང་རྒྱང་མཐོང་དང་དེ་ལས་གཞན་པའི་མཐོང་རུང་གི་འོད་མ་ཡིན་པའི་ཨེ་ཁེ་སི་འཕྲོ་ཐིག་དང་ཁ་
མ་འཕྲོ་ཐིག་སོགས་ཀྱི་ཆེད་སྤྱོད་རྒྱང་མཐོང་རྣམས་ལ་བརྟེན་ནས། བརྟན་སྐར་ནག་པོ་དེ་ཡང་
དངོས་པོ་སྤྱིར་བཏང་བའི་སྣང་ཚུལ་ཞིག་ཡིན་པར་ཤེས་ཟིན་པ་རེད། དེ་ནི་མི་རྣམས་ཀྱི་དང་པོའི་
སྐབས་ཀྱི་བསམ་ཚུལ་ལས་ཀྱང་ཆེས་སྤྱིར་བཏང་བའི་སྣང་ཚུལ་ཞིག་ཡིན་ནོ། །མི་བཟོས་སྲུང་སྐར་
གཅིག་གིས་ནམ་མཁའ་ཆུང་ངུ་ཞིག་གི་ནང་ནས་སྐར་ནག་ཆིག་སྟོང་ལྔ་བརྒྱ་ཙམ་མཐོང་ཐུབ་ཡོད།
གཞན་ཡང་ང་ཚོས་ཀྱང་ད་དུང་ཡང་ང་ཚོའི་སྐར་ཚོགས་མ་ལག་གི་ལྟེ་བ་ནས་སྐར་ནག་གཅིག་
མཐོང་ཐུབ་ཡོད། དེའི་སྤུས་ཚད་དེ་ནི་ཉི་མ་བརྒྱ་ཡི་སྤུས་ཚད་ལས་ཀྱང་ཆེ་བ་ཡིན། དེ་འདྲའི་ཚད་
བརྒལ་ལྗིད་ཆེན་གྱི་སྐར་ནག་དེ་ལ་འོད་ཀྱི་མགྱོགས་ཚད་ཀྱི་བརྒྱ་ཆ་གཉིས་ཙམ་གྱི་འགྲོས་ཀྱི་སྒོ་
ནས་སྤྱི་འཁོར་བྱེད་པའི་བརྟན་སྐར་གཅིག་ཡོད། དེའི་འགྲོས་དེ་ནི་རྡུལ་ཕྲན་སྙིང་པོ་ཞིག་ལ་སྐོར་
ནས་སྤྱི་འཁོར་བྱེད་པའི་གློག་རྡུལ་ཞིག་གི་ཆ་སྙོམས་ཀྱི་འགྲོས་ལས་ཀྱང་མགྱོགས་པ་ཡིན།
སྤུས་ཚད་ཆེ་བའི་བརྟན་སྐར་རྡིབ་སྡུད་དུ་སོང་ནས་སྐར་ནག་ཏུ་གྱུར་པ་ལྟ་བུའི་སྐབས་ཀྱི་རྣམ་
པ་ལ་རྒྱུས་ལོན་བྱེད་འདོད་ན། ཐོག་མར་ཁྱབ་ཆེ་བའི་ལྟོས་བཅས་སྨྲ་བའི་ནང་དུ་དུས་ཚོད་མཐུན་
སྣང་དུ་གྲུབ་པའི་རང་རྐྱ་བ་ཞིག་མེད་པའི་དོན་དེ་ངེས་པར་དུ་སེམས་ལ་བཞག་དགོས། དེ་ཉིད་
བཤད་སྟངས་གཞན་ཞིག་བྱས་ན། བརྟག་དཔྱད་མཁན་ཐམས་ཅད་ལ་ཁོ་རང་གི་དུས་ཚོད་ཀྱི་ཚད་
ཅིག་ཡོད་ཅེས་པའི་དོན་ཡིན། བརྟན་སྐར་ཕྱི་ངོས་ཀྱི་འཐེན་ཤུགས་ར་བ་དེ་ཤིན་ཏུ་སྟོབས་དང་ལྡན་
པ་ཡིན། དེའི་ཕྱིར་བརྟན་སྐར་ཕྱི་ངོས་ཀྱི་མི་གང་རུང་དང་རྒྱང་རིང་གི་མི་གང་རུང་ཞིག་གི་དུས་ཚོད་
ཀྱི་འགྲོས་དེ་ཡང་གཏན་ནས་མི་མཚུངས་པ་ཡིན་ནོ།།
རྡིབ་སྡུད་དུ་འགྲོ་བཞིན་པའི་བརྟན་སྐར་ཞིག་གི་ཕྱི་ངོས་སུ་ཞུམ་པ་མེད་པའི་མཁའ་སྐྱོད་པ་
ཞིག་ཡོད་ཅིང་། བརྟན་སྐར་དེ་ནང་དུ་ཕྱོགས་ནས་རྡིབ་སྡུད་དུ་འགྲོ་བ་ན་ཁོ་རང་ཕྱི་ངོས་སུ་ལུས་
ཡོད་པའི་དབང་དུ་བྱས་ན། ཁོ་རང་གི་ལག་འདོགས་དུས་ཚོད་འཁོར་ལོའི་དུས་ཚོད་བཅུ་གཅིག་ལྟ་
བུའི་དུས་སྐད་ཅིག་གང་རུང་ཞིག་ལ། བརྟན་སྐར་དེ་འགྱུར་མཚམས་ཀྱི་ཚངས་ཐིག་ཕྱེད་ཀྱི་འོག་གི་
བར་དུ་རྡིབ་སྡུད་དུ་སོང་ཟིན་ཡོད་ན། དེའི་སྐབས་སུ་འཐེན་ཤུགས་ར་བ་དེ་སྟོབས་དང་ལྡན་པར་
གྱུར་ཆེས་ནས། དངོས་པོ་གང་ཡང་ཕྱི་ལ་མི་ཐར་བར་གྱུར་ཟིན། ཁོའི་བཀའ་བརྡ་དེ་ཁོ་རང་གི་
དུས་ཚོད་འཁོར་ལོའི་དབང་དུ་བྱས་ནས། སྐར་ཆ་རེ་ལ་བརྡ་འཕྲིན་རེའི་སྒོ་ནས་སྟེང་ཕྱོགས་ཀྱི་
འཕུར་གྲུའི་ནང་དུ་ཡོད་པའི་གྲོགས་ལ་གཏོང་བར་བྱེད། འཕུར་གྲུ་དེ་ནི་བརྟན་སྐར་གྱི་ལྟེ་བ་ལས་
རྒྱང་རིང་ཙམ་གྱི་ས་ནས་སྤྱི་འཁོར་བྱེད་བཞིན་ཡོད། དེས་དུས་ཚོད་བཅུ་དང་སྐར་མ་ང་དགུ་སྐར་ཆ་
ང་བརྒྱད་ཀྱི་ཐོག་ནས་ཏེ་དེ་ཡང་དུས་ཚོད་བཅུ་གཅིག་ལས་སྐར་ཆ་གཉིས་ཀྱིས་སྔ་བའི་དུས་ལ་
གཏོང་བའི་འགོ་བཙུགས་པ་ཡིན་ན། འཕུར་གྲུའི་ཐོག་ནས་གྲོགས་པོ་དེའི་དུས་ཚོད་དེ་ཇི་ལྟ་བུའི་
སྒོ་ནས་ཟིན་བྲིས་བྱེད་དགོས་སམ།
སྔོན་གྱི་འཕུར་གྲུ་ལ་བསམ་བློ་གཏོང་བའི་ཚོད་ལྟའི་ནང་ནས། འཐེན་ཤུགས་དེས་དུས་ཚོད་དེ་
ཇེ་དལ་དུ་གཏང་འགྲོ་བ་དང་མ་ཟད་འཐེན་ཤུགས་དེ་ཇི་ཙམ་གྱིས་ཆེ་བ་ནུས་སྣང་དེ་ཡང་དེ་ཙམ་
གྱིས་ཆེ་བར་ཡོད་པར་ཤེས་ཐུབ་པ་རེད། བརྟན་སྐར་གྱི་ཐོག་གི་མཁའ་སྤྱོད་པ་དེ་ནི་འཁོར་ལམ་གྱི་
ནང་གི་འཕུར་གྲུའི་ཐོག་གི་ཁོ་རང་གི་གྲོགས་པོ་དེ་ལས་འཐེན་ཤུགས་ར་བ་སྟོབས་ལྡན་གྱི་ནང་དུ་
ཚུད་ཡོད། དེ་ལྟ་ན་ཁོ་རང་གི་དུས་ཚོད་འཁོར་ལོའི་སྐར་ཆ་གཅིག་ནི་ཁོ་རང་གི་གྲོགས་པོ་དེའི་དུས་
ཚོད་ཀྱི་སྐར་ཆ་གཅིག་ལས་ཀྱང་རིང་བ་ཡིན། མ་ཟད་ཁོ་རང་ཡོད་སའི་བརྟན་སྐར་དེ་ནང་དུ་རྡིབ་
རིམ་བཞིན་དུ་ཁོ་རང་གིས་མྱོང་བའི་འཐེན་ཤུགས་ར་བ་དེ་ནི་སྟོབས་ཇེ་ཆེ་ལ་འགྲོ་བཞིན་ཡོད། དེ་
ལྟ་ན་འཕུར་གྲུའི་ཐོག་གི་མི་རྣམས་ཀྱིས་ནི་ཁོའི་ས་ནས་འོང་བའི་བརྡ་འཕྲིན་སྔ་ཕྱིའི་བར་གྱི་དུས་
ཚོད་དེ་ཇེ་རིང་ལ་སོང་བའི་སྣང་བ་འཆར་འོང་བ་ཡིན། འོན་ཀྱང་། འདི་འདྲའི་དུས་ཚོད་རིང་དུ་
འགྲོ་བའི་སྣང་ཚུལ་དེ་དུས་ཚོད་བཅུ་དང་སྐར་མ་ང་དགུ་སྐར་ཆ་ང་དགུའི་སྔོན་དུ་ནི་ཤིན་ཏུ་ཆུང་ངུ་
ཞིག་ཡིན། དེ་ནས་རྒྱུ་ལམ་གྱི་ནང་ནས་སྤྱི་འཁོར་བྱེད་པའི་མཁའ་སྤྱོད་པ་རྣམས་ཀྱིས། བརྟན་
སྐར་གྱི་ཐོག་གི་མཁའ་སྤྱོད་པ་དེས་ཁོ་རང་གི་དུས་ཚོད་འཁོར་ལོའི་དབང་དུ་བྱས་ནས་དུས་ཚོད་
བཅུ་སྐར་མ་ང་དགུ་སྐར་ཆ་ང་དགུ་དང་སྐར་ཆ་ང་བརྒྱད་སོ་སོར་གཏང་བའི་བརྡ་འཕྲིན་སྡུད་ལེན་
བྱེད་པའི་ཆེད་དུ། སྐར་ཆ་གཅིག་ལས་ཅུང་ཟད་རིང་བར་ངང་སྒུག་བྱེད་དགོས་པ་ཡིན་ལ། འོན་
ཀྱང་། དུས་ཚོད་བཅུ་གཅིག་གི་ཐོག་ནས་གཏང་བའི་བརྡ་འཕྲིན་དེ་ནི་དུས་ཚད་མེད་པ་ཞིག་ལ་ངང་
སྦུག་བྱེད་དགོས་པ་ཡིན་ནོ།།
བརྟན་སྐར་གྱི་ཕྱི་ངོས་ནས་དུས་ཚོད་བཅུ་སྐར་མ་ང་དགུ་སྐར་ཆ་ང་དགུ་དང་དུས་ཚོད་བཅུ་
གཅིག་གི་བར་དུ་བྱུང་བའི་དོན་ཐམས་ཅད་༼མཁའ་སྤྱོད་པའི་དུས་ཚོད་འཁོར་ལོའི་དབང་དུ་བྱས༽
མཁའ་སྤྱོད་འཕུར་གྲུ་པ་དེས་བལྟས་ན་དུས་ཚད་མེད་པའི་བར་དུ་ཁྱབ་ཡོད་པ་ཡིན། དུས་ཚོད་བཅུ་
གཅིག་ལ་ཉེ་བ་ན། བརྟན་སྐར་གྱི་ཕྱི་ངོས་ལས་གཏང་བའི་འོད་རླབས་ཀྱི་རྒྱུན་འཕུར་གྲུའི་ཐོག་ལ་
སླེབ་པའི་དུས་ཚོད་དེ་ཇེ་རིང་དུ་འགྱུར་འགྲོ། དེ་ནི་མཁའ་སྤྱོད་པས་གཏང་བའི་བརྡ་འཕྲིན་སྔ་ཕྱིའི་
བར་དེ་རིང་དུ་འགྲོ་བ་བཞིན་ཡིན། འོད་ཀྱི་ཟློས་ཕྱོད་དེ་ནི་སྐར་ཆ་རེ་ལ་ཡོད་པའི་རླབས་རྩེ་དང་
རླབས་གཤོང་གི་གྲངས་མང་ཉུང་གི་སྒོ་ནས་བགྲང་བ་ཡིན་པས། འཇིག་རྟེན་འཕུར་གྲུའི་ཐོག་གི་
མི་དེ་དག་ལ་ལྟོས་ནས་བཤད་ན། བརྟན་སྐར་ལས་འོང་བའི་འོད་ཀྱི་ཟློས་ཕྱོད་དེ་ཇེ་དམའ་ལ་འགྲོ་
བ་ཡིན། དེ་ལྟ་ན། དེའི་འོད་དེ་ཇེ་དམར་རུ་འགྱུར་འགྲོ་བར་སྣང་འོང་བ་ཡིན། ༼དེ་ཡང་ཇེ་འཐིབ་
ལ་འགྲོ་བ་ཡིན༽མཐར་བརྟན་སྐར་དེ་ཤིན་ཏུ་མི་གསལ་བར་གྱུར་ཏེ་འཕུར་གྲུའི་ཐོག་ནས་གཏན་
ནས་མཐོང་མི་ཐུབ་པར་འགྱུར་འགྲོ་བ་ཡིན་ལ། ལྷག་མར་ལུས་པ་དེ་ནི་བར་སྟོང་གི་ནང་གི་ཕུག་
ནག་སྟོང་པ་ཞིག་ཡིན་ནོ། །འོན་ཀྱང་། བརྟན་སྐར་དེ་ཉིད་ཀྱིས་སྔ་མའི་འཐེན་ཤུགས་ཇི་ལྟ་བ་
བཞིན་དུ་འཇིག་རྟེན་འཕུར་གྲུའི་ཐོག་ལ་བྱེད་ལས་འཇུག་པར་བྱས་ཏེ། འཕུར་གྲུ་དེས་མུ་མཐུད་
ནས་སྤྱི་འཁོར་བྱེད་གཞུག་ཐུབ་པ་ཡིན་ནོ།།
དེ་ལྟ་ན་ཡང་། འོག་གི་སྐྱོན་འདི་ཉིད་ཀྱི་དབང་གིས། དེ་ཡང་མཐའ་གཅིག་ཏུ་དངོས་ཡོད་ཀྱི་
གནས་ཚུལ་དང་མཐུན་པ་ནི་མ་ཡིན་ནོ། །ཁྱོད་དང་བརྟན་སྐར་གྱི་བར་གྱི་རྒྱང་ཐག་དེ་ཇི་ཙམ་གྱིས་
རིང་བ་འཐེན་ཤུགས་དེ་དེ་ཙམ་གྱིས་ཆུང་བ་ཡིན། དེ་ལྟ་ན་ང་ཚོའི་མཁའ་སྤྱོད་པའི་རྐང་པའི་ཐོག་
གི་འཐེན་ཤུགས་དེ་མགོ་བོའི་ཐོག་གི་འཐེན་ཤུགས་ལས་ཆེ་བ་ཡིན། བརྟན་སྐར་འགྱུར་མཚམས་
ཀྱི་ཚངས་ཐིག་ཕྱེད་ཀྱི་བར་དུ་རྡིབ་སྡུད་དུ་གྱུར་པ་དང་མ་ཟད་དེ་ན་མཐོང་མཚམས་གྲུབ་པའི་སྔོན་
ཤུགས་ཀྱི་ཁྱད་པར་དེ་ཉིད་ཀྱིས་ཁོ་རང་ཨི་ཐ་ལི་གྲོ་ཐུག་དང་མཚུངས་པར་འཐེན་འགྲོ་
ནས།
བའམ་ཡང་ན་དུམ་བུར་བྱེད་ཐུབ་པ་ཡིན། དེ་ལྟ་ན། འཇིག་རྟེན་གྱི་ནང་དུ་དཔེར་ན་སྐར་ཚོགས་
མ་ལག་ལྟེ་བ་ལྟ་བུའི་གནས་སུ་ཆེས་ཆེ་བའི་དངོས་པོ་ཡོད་པར་ང་ཚོ་ལ་ཡིད་ཆེས་ཡོད། དེ་དག་
ཀྱང་འཐེན་ཤུགས་ཀྱི་དབང་གིས་རྡིབ་སྡུད་དུ་གྱུར་ནས་སྐར་ནག་འགྲུབ་པར་བྱེད། དེ་ནི་དཔེར་ན་
ང་ཚོའི་སྐར་ཚོགས་མ་ལག་གི་དབུས་ཀྱི་སྐར་ནག་ལྟ་བུ་ཡིན། དེ་འདྲའི་དངོས་པོ་ཞིག་གི་ཐོག་ཏུ་
སྐར་ནག་གྲུབ་པའི་སྔོན་དུ། མཁའ་སྤྱོད་པ་དེ་དུམ་བུར་བྱེད་མི་འགྲོ། དངོས་ཡོད་ཀྱི་གནས་ཚུལ་
ལ། ཁོ་རང་འགྱུར་མཚམས་ཀྱི་ཚངས་ཐིག་ཕྱེད་ལ་སླེབ་པའི་སྐབས་སུ་དོན་ཁྱད་པར་བ་གང་ཡང་
མེད། ཕྱི་རོལ་གྱི་མི་ལ་ལྟོས་ནས་བཤད་ན། ཁོའི་བརྡ་འཕྲིན་དེ་ཇེ་ཉུང་དུ་སོང་བ་དང་། མཐར་
གཏན་ནས་མེད་པར་གྱུར་འགྲོ་བ་ཤེས་མོད་ཀྱི། ཁོ་རང་ནམ་ཡང་ཕྱི་ལྡོག་བྱེད་མི་ཐུབ་པའི་གནས་
དེ་ཉིད་ལ་མྱོང་མེད་ཚོར་མེད་ཀྱི་སྒོ་ནས་བགྲོད་འགྲོ་བ་ཡང་སྲིད། གནས་རྣམས་རྒྱུན་མི་ཆད་པར་
རྡིབ་སྡུད་དུ་འགྲོ་རིམ་བཞིན་དུ། ༼མཁའ་སྤྱོད་པས་གཞལ་བའི༽དུས་ཚོད་འགའ་ཞིག་ཙམ་གྱི་
ནང་ནས། ཁོའི་མགོ་དང་རྐང་པའི་ཐོག་གི་འཐེན་ཤུགས་ཀྱི་ཁྱད་པར་དེ་ཆེ་ཆེས་ནས། ཁོ་རང་
དུམ་བུར་བྱེད་འགྲོ་བ་ཡིན་ནོ།།
སྤུས་ཚད་ཤིན་ཏུ་ཆེ་བའི་བརྟན་སྐར་ཞིག་རྡིབ་སྡུད་དུ་འགྲོ་བའི་སྐབས་སུ། བརྟན་སྐར་དེའི་ཕྱི་
ངོས་དེ་ཚད་བརྒལ་སྐར་གསར་ཞེས་པའི་འབར་གས་གྱིས་གཞོག་འགྲོ་བ་ཡང་སྲིད། ཚད་བརྒལ་
སྐར་གསར་འབར་གས་ནི་དེ་འདྲའི་ཆེན་པོ་ཞིག་རེད། དེས་གཏང་བའི་འོད་དེ་ནི་ཁོ་རང་ཡོད་པའི་
སྐར་ཚོགས་མ་ལག་གི་ནང་གི་དེ་ལས་གཞན་པའི་བརྟན་སྐར་ཀུན་གྱིས་ལྷན་ཅིག་ཏུ་གཏང་བའི་
འོད་ལས་ཀྱང་ཆེ་བ་ཡིན། ང་ཚོས་མཐོང་བའི་སྡིག་སྲིན་དབྱིབས་ལྡན་གྱི་སྐར་སྤྲིན་དེ་ཉིད་ནི་ཚད་
བརྒལ་སྐར་གསར་འབར་གས་ཀྱི་ལྷག་རོ་ཞིག་ཡིན། ༡༠༥༤ ལོར་ཀྲུང་གོའི་མི་ཡིས་དོན་དེ་ལ་ཟིན་
བྲིས་བྱས་ཡོད། འབར་གས་སུ་གྱུར་པའི་བརྟན་སྐར་དེ་དང་ང་ཚོའི་བར་དུ་རྒྱང་ཐག་འོད་ལོ་ལྔ་
སྟོང་གིས་ཆོད་ཡོད་མོད་ཀྱི། འོན་ཀྱང་དུས་ཡུན་ཟླ་བ་འགའ་ཤས་ཀྱི་རིང་ལ་ཤ་ཡི་མིག་གིས་
མཐོང་ཐུབ་པ་ཡིན། དེ་ནི་དེའི་མིག་ལ་འཚེར་བ་ཞིག་ཡིན། ཐ་ན་ཉིན་མོའི་སྐབས་སུ་ཡང་མཐོང་
ཐུབ། མཚན་མོ་ནི་དེའི་འོད་ལ་བརྟེན་ནས་ཡིག་གེ་ལྟ་ཐུབ། གལ་ཏེ་འོད་ལོ་ལྔ་རྒྱས་ཆོད་པའི་ཚད་
བརྒལ་སྐར་གསར་ཞིག་ཡོད་པའི་དབང་དུ་བཏང་ན་བར་ཐག་རིང་ཐུང་བཅུ་ཆ་གཅིག་གིས་ཐུང་བ་
ཡིན་པས། དེ་ཡི་འོད་དེ་ལས་ལྡབ་བརྒྱ་ཐམ་པས་གསལ་བ་ཡིན། དེས་ནི་མཚན་མོ་ཡང་ཉིན་མོ་
བཞིན་དུ་གསལ་ཐུབ་པ་ཡིན་ནོ། །འདི་འདྲའི་འབར་གས་ཀྱི་སྟོབས་ཆེ་ཆུང་ལ་རྒྱུས་ལོན་པའི་ཆེད་
དུ། ང་ཚོའི་ཉི་མ་འདི་དང་ང་ཚོའི་བར་ལ་རྒྱང་ཐག་འོད་སྐར་བརྒྱད་ཀྱིས་ཆོད་པའི་དོན་དེ་ཡིད་ལ་
བཞག་ནས། དེ་ནི་ཉི་མ་ལས་ཀྱང་རྒྱང་ཐག་ལྡབ་ཁྲི་སྟོང་ཕྲག་གིས་རིང་བ་ཡིན། དེའི་འོད་དེས་ད་
དུང་ཡང་ཉི་མའི་འོད་ལ་འགྲན་བཟོད་པ་རེད། གལ་ཏེ་ཚད་བརྒལ་སྐར་གསལ་འབར་གས་དེ་
བར་ཐག་རིང་ཐུང་འདང་ངེས་སུ་ཐུང་ན། ས་ཡི་གོ་ལ་ནི་སྐྱོན་མེད་པར་གནས་ཐུབ་སྲིད་མོད་འོན་
ཀྱང་དེའི་ཐོག་ཏུ་ཡོད་པའི་སྲོག་ཆགས་ཡོད་དོ་ཅོག་ལ་སྲོག་དབང་འཕྲོག་པའི་འགྱེད་འཕྲོ་ཞིག་དང་
འཕྲད་ངེས་རེད། དངོས་ཡོད་ཀྱི་གནས་ཚུལ་ལ། ཉེ་བའི་ཆར་མི་འགའ་ཞིག་གིས་འདི་ལྟར་བསྟན་
མྱོང་། དེ་ཡང་དུས་ལོ་ཁྲི་ཉིས་བརྒྱའི་སྔོན་གྱི་དུས་རབས་བརྒལ་མཚམས་ཤིག་ནས་རྒྱ་མཚོ་ཆེན་
པོའི་སྲོག་ཆགས་རྣམས་མེད་པར་འགྱུར་བའི་དུས་ཤིག་ཡོད་མྱོང་བ་ཡིན་ལ། དེ་ནི་ཉེ་འཁོར་གྱི་
སྡིག་པ་སྐར་ཚོམ་དང་མི་རྟ་ཕྱེད་མའི་སྐར་ཚོམ་གྱི་སྐར་མཐུན་Ebགྱི་སྐར་ཚོགས་ཀྱི་ནང་གི་ཚད་
བརྒལ་སྐར་གསར་གྱི་འཇིག་རྟེན་འཕྲོ་ཐིག་གི་འགྱེད་འཕྲོའི་དབང་གིས་བྱས་པ་ཡིན་པར་བཤད་
ཡོད་པ་རེད། སྐར་ཚོགས་མ་ལག་ནང་གི་བརྟན་སྐར་མང་བའི་གནས་སུ་ཚད་བརྒལ་སྐར་གསར་
ལྟ་བུ་འདི་དག་གི་སྣང་ཚུལ་དེ་ཡོངས་ཁྱབ་ཏུ་འབྱུང་བ་ཡིན་ལ། དེ་དག་གིས་ཚེ་སྲོག་རིམ་འགྱུར་གྱི་
ཐོག་མ་འགོ་རྩོམ་པ་ཙམ་ནས་གཏན་མེད་དུ་བྱེད་འགྲོ་བར་ཚན་རིག་པ་རྣམས་ཀྱིས་ཡིད་ཆེས་བྱེད་པ་
ཡིན་ནོ། །དེའི་ཕྱིར། མཐོ་རིམ་སྲོག་ཆགས་རྣམས་ནི་བརྟན་སྐར་ཉུང་བའི་གནས་དེ་ཚེ་སྲོག་གི་
གནས་ཡིན་པས་དེ་ན་རིམ་འགྱུར་བྱེད་པར་འཕྲོད་ཆེ་བར་ཡིད་ཆེས་བྱེད་པ་རེད། འཇིག་རྟེན་གྱི་
ནང་དུ་ཉིན་རེ་བཞིན་དུ་ཚད་བརྒལ་སྐར་གསར་ཁྲི་འབུམ་མང་པོ་འབར་གས་འབྱུང་བཞིན་ཡོད།
ཁྱད་དམིགས་ཀྱི་སྐར་ཚོགས་མ་ལག་རེའི་ནང་དུ་ཡང་ཕལ་ཆེར་དུས་རབས་རེའི་ནང་དུ་ཚད་བརྒལ་
སྐར་གསར་རེ་འབར་གས་འབྱུང་བ་ཡིན། འོན་ཀྱང་དེ་ཡང་ཆ་སྙོམས་བྱས་པ་ཙམ་ཞིག་རེད། དེ་
ལྟ་ན་ཡང་། མ་མཐར་ཡང་གནམ་རིག་པ་ལ་ལྟོས་ནས་བཤད་ན། དགུ་ཚིགས་མ་ལག་འདི་ཉིད་
ཀྱི་ནང་དུ་གོང་དུ་ཚད་བརྒལ་སྐར་གསར་འབར་གས་བྱུང་བ་ཟིན་བྲིས་ཡོད་པ་ནི་༡༦༠༤ ལོ་དེ་
གཅིག་པུ་རེད། དེ་ཡང་རྒྱང་མཐོང་གསར་གཏོད་བྱེད་པའི་སྔོན་དུ་ཡིན།
ང་ཚོའི་སྐར་ཚོགས་མ་ལག་གི་ནང་ནས། ལྷ་མོའི་སྐར་ཚོམ་pཞེས་པ་ཞིག་ཡོད། དེ་ནི་ང་
ཚོའི་སྐར་ཚོགས་མ་ལག་གི་ནང་གི་ཐེངས་འོག་མ་ལ་ཚད་བརྒལ་སྐར་གསར་འབར་གས་འབྱུང་
རྒྱུའི་བདམ་ཐོན་པ་གཙོ་བོ་དེ་ཡིན། ལམ་སློང་བྱུང་བ་ཞིག་ནི། དེ་ནི་ང་ཚོ་དང་རྒྱང་ཐག་འོད་ལོ་ཁྲི་
ཡིས་ཆོད་པས་སེམས་ཁྲལ་བྱེད་དགོས་དོན་མེད་པ་རེད། དེ་ནི་ཚད་བརྒལ་སྐར་ཆེན་སེར་པོའི་
རིགས་སུ་གཏོགས། དགུ་ཚིགས་མ་ལག་གི་ནང་ནས་རྙེད་ཐུབ་པའི་ཚད་བརྒལ་སྐར་
གསར་ཆེན་པོ་བདུན་གྱི་ནང་གི་གཅིག་ཡིན། ༡༩༩༣ལོར་རྒྱལ་སྤྱིའི་གནམ་དཔྱད་རིག་པའི་ཚོ་
ཆུང་ཞིག་གིས་བརྟན་སྐར་འདི་ཉིད་ལ་ཞིབ་འཇུག་བྱས། ཁོང་ཚོས་ལོ་འགའ་ཞིག་གི་ནང་ལ་ཚད་
ལེན་བྱས་པའི་ཚེ་ལ་ཡང་། བརྟན་སྐར་འདི་ཉིད་ཀྱི་དྲོད་ཚད་དེ་སེ་དྲོད་བརྒྱ་ཕྲག་འགའ་ཞིག་གི་
དུས་འཁོར་རང་བཞིན་གྱི་ལངས་འཇགས་བྱེད་པ་དང་། ཉིས་སྟོང་ཐམ་པའི་ལོའི་དབྱར་ཀར་དེའི་
དྲོད་ཚད་དེ་སེ་དྲོད་བདུན་སྟོང་ནས་གློ་བུར་དུ་བཞི་སྟོང་གི་བར་དུ་དམའ་རུ་སོང་བ་དང་། དེ་དང་
དུས་མཉམ་དུ་གནམ་དཔྱད་རིག་པ་བ་རྣམས་ཀྱིས་བརྟན་སྐར་དེའི་རླུང་ཁམས་ཆེན་པོའི་ནང་ནས་
ད་དུང་དབྱང་འགྱུར་ཐའེ་ཡོད་པར་ཚད་ལེན་ཐུབ་ཡོད། འདི་ནི་རྡེབ་རྡུང་དྲག་པོའི་དབང་གིས་
བརྟན་སྐར་ལས་ཕྱིར་ལུད་པའི་ཕྱི་ངོས་རིམ་པའི་ཆ་ཤས་ཤིག་ཡིན་པར་ཡིད་ཆེས་བྱེད་པ་རེད།
ཚད་བརྒལ་སྐར་གསར་གྱི་ནང་དུ། བརྟན་སྐར་གྱི་ཚེ་སྲོག་དེ་མཐའ་ལ་ཐུག་པར་ཉེ་བ་ན་
འབྱུང་བའི་གཞི་རྒྱུ་ལྕི་མོ་འགའ་ཞིག་སྐར་ཚོགས་མ་ལག་གི་ནང་དུ་ཕྱི་འཕེན་པ་དང་། མ་ཟད་སྐར་
རབས་ཕྱི་མ་ལ་རྒྱུ་ཆ་མཁོ་འདོན་བྱེད་པ་ཡིན་ནོ། །ང་ཚོའི་ཉི་མའི་ནང་དུ་ཡང་འདི་འདྲའི་གཞི་རྒྱུ་ལྕི་
མོ་བརྒྱ་ཆ་གཉིས་ཙམ་དང་ལྡན་པ་ཡིན། ང་ཚོའི་ཉི་མ་དེ་ནི་རབས་གཉིས་པ་དང་གསུམ་པའི་བརྟན་
སྐར་ཡིན་ནོ། །དེ་ནི་ཕལ་ཆེར་མི་ལོ་དུང་ཕྱུར་ལྔ་བཅུ་ཡི་སྔོན་དུ་དེ་ལས་ཀྱང་སྔ་བའི་ཚད་བརྒལ་
སྐར་གསར་དུམ་བུའི་འཁྱིལ་འཁོར་བྱེད་པའི་རླངས་གཟུགས་སྤྲིན་ལས་གྲུབ་པ་ཡིན་ནོ། །རླུང་
སྤྲིན་གྱི་ནང་གི་རླངས་གཟུགས་མང་ཆེ་ཤོས་ཀྱིས་ཉི་མ་རྩོམ་པར་བྱས་པའམ་ཡང་ན་ཕྱི་རོལ་དུ་
འཐོར་སོང་བ་ཡིན། འོན་ཀྱང་ལྗི་བའི་གཞི་རྒྱུ་ཉུང་ཤོས་ཤིག་ལྷན་ཅིག་ཏུ་འདུས་ནས། ས་ཡི་གོ་ལ་
ལྟ་བུའི་འདི་འདྲའི་རྒྱུ་སྐར་ཉིད་དུ་བྱས་ནས་ཉི་མ་ལ་སྤྱི་འཁོར་བྱེད་པའི་དངོས་པོ་ཉིད་དུ་གྲུབ་སོང་
བ་ཡིན། ང་ཚོའི་རྒྱན་ཆ་ཉིད་དུ་བྱེད་པའི་གསེར་དང་དེ་བཞིན་དུ་རྡུལ་སྙིང་ཚུར་སྣང་ཕུང་པོའི་ནང་
གི་ཡུ་རྡུལ་དེ་དག་ཐམས་ཅད་ཀྱང་། ང་ཚོའི་ཉི་མའི་ཁྱིམ་རྒྱུད་འདི་གྲུབ་པའི་སྔོན་ནས་བྱུང་བའི་
ཚད་བརྒལ་སྐར་གསར་གྱི་ལྷག་ལུས་ཀྱི་དུམ་བུ་ཡིན་ནོ།།
ས་ཡི་གོ་ལ་འདི་འདུས་གྲུབ་ཟིན་ཙམ་གྱི་སྐབས་སུ། དེ་ནི་ཤིན་ཏུ་ཚ་བ་དང་མ་ཟད་རླུང་ཁམས་
ཆེན་པོ་མེད་པ་རེད། དེ་ནི་དུས་ཀྱི་ཆུ་རྒྱུན་རིང་པོའི་ནང་ནས་ཇེ་གྲང་དུ་གྱུར། མ་ཟད་བྲག་རྡོའི་
གསེབ་ནས་འོང་བའི་རླུང་གིས་རླུང་ཁམས་ཆེན་པོ་གྲུབ། ང་ཚོ་དེ་འདྲའི་ཐོག་མའི་རླུང་ཁམས་ཆེན་
པོའི་ནང་དུ་འཚོ་གནས་བྱེད་མི་ཐུབ། དེའི་ནང་དུ་གསོ་རླུང་དང་མི་ལྡན་པ་ཡིན། འོན་ཀྱང་དེའི་
ནང་དུ་དཔེར་ན་མུ་ཟི་ཧའེ་འགྱུར་༼དེ་ཡང་སྒོང་ང་རུལ་བས་གཏང་བའི་དྲི་ང་བའི་རླངས་གཟུགས་
དེ་ཡིན༽ལྟ་བུ་ང་ཚོ་ལ་གནོད་པ་ཡོད་པའི་དུག་ལྡན་གྱི་རླངས་གཟུགས་ཀྱང་མང་པོ་དང་ལྡན། དེ་
ལྟ་ན་ཡང་། དེའི་སྐབས་སུ་ནི་དེ་འདྲའི་ཆ་རྐྱེན་གྱི་འོག་ནས་རྒྱུད་སྤེལ་བྱེད་ཐུབ་པའི་སྲོག་ཆགས་
ཀྱང་མང་པོ་ཞིག་ཀྱང་ལྡན་པ་ཡིན། མི་རྣམས་ཀྱིས་དེ་དག་ནི་རྡུལ་ཕྲན་རྣམས་སྐབས་བསྟུན་གྱིས་
ལྷན་གཅིག་འདུས་པ་ལས། རགས་སྣང་འདུས་རྡུལ་གྱི་སྒྲིག་གཞི་རྩིང་བའི་མཇུག་འབྲས་ཤིག་
ཡིན་ཞིང་། དེ་ཡང་རྒྱ་མཚོ་ཆེན་པོའི་ནང་ནས་གོང་དུ་འཕེལ་བ་ཡིན་པར་འདོད། སྒྲིག་གཞི་དེས་
རྒྱ་མཚོའི་ནང་གི་དེ་ལས་གཞན་པའི་རྡུལ་ཕྲན་རྣམས་དེ་དང་རིགས་མཚུངས་པ་ཉིད་དུ་འདུས་པར་
བྱེད་ཐུབ། དེ་དག་ནི་དེ་ལྟ་བུའི་ཚུལ་གྱིས་རང་ཉིད་སྐྱར་བཟོའི་སྒོ་ནས་རྒྱུད་སྤེལ་བྱེད་པ་ཡིན།
གནས་ཚུལ་འགའ་རེའི་ནང་ནས་སྐྱར་བཟོའི་ནང་དུ་ཆད་སྐྱོན་འབྱུང་། ཆད་སྐྱོན་དེ་དག་གིས་
རགས་སྣང་འདུས་རྡུལ་གསར་པ་རྣམས་རང་ཉིད་སྐྱར་བཟོ་བྱེད་མི་ནུས་པར་གྱུར་ཏེ་མཐར་རྒྱུན་
ཆད་པར་གྱུར། དེ་ལྟ་ན་ཡང་། ཆད་སྐྱོན་འགའ་རེས་རགས་སྣང་འདུས་རྡུལ་གསར་པ་སྐྱེད་པར་
བྱེད། དེ་དག་གིས་སྔར་ལས་ཀྱང་ནུས་ལྡན་གྱི་སྒོ་ནས་རང་ཉིད་སྐྱར་བཟོ་བྱེད། དེའི་ཕྱིར་དེ་དག་
ལ་ནི་ལེགས་ཆ་དང་ལྡན་པ་ཡིན་ལ། མ་ཟད་སྔ་མའི་རགས་སྣང་འདུས་རྡུལ་གྱི་ཚབ་བྱེད་པའི་
འཕེལ་ཕྱོགས་དང་ལྡན། འཕེལ་འགྱུར་གྱི་བརྒྱུད་རིམ་དེ་ལྟ་བུའི་ཚུལ་གྱི་སྒོ་ནས་འགོ་རྩོམ་པ་ཡིན།
གདོད་མའི་ཚེ་སྲོག་གི་རྣམ་པ་དེས་མུ་ཟི་ཧའེ་འགྱུར་ཚུད་པའི་དངོས་པོ་སྣ་ཚོགས་འཇིབ་པ་དང་མ་
ཟད་གསོ་རླུང་ཕྱིར་བཏང་བར་བྱས། དེ་ལྟ་བུའི་ཚུལ་གྱིས་རླུང་ཁམས་ཆེན་པོ་དེ་ཡང་རིམ་གྱིས་ད་
ལྟའི་འདི་འདྲ་བའི་གྲུབ་ཆ་དང་ལྡན་པར་གྱུར། མ་ཟད་དེ་ལ་དཔེར་ན་ཉ་མོ་དང་། ལྟོ་འགྲོའི་སྲོག་
ཆགས། འོ་འཐུང་སྲོག་ཆགས་དེ་བཞིན་དུ་མཐར་འགྲོ་བ་མིའི་རིགས་ལྟ་བུ་འདི་འདྲའི་མཐོ་རིམ་གྱི་
སྲོག་ཆགས་རྣམས་བྱུང་བ་ཡིན་ནོ།།
དུས་རབས་ཉི་ཤུ་པའི་ནང་ནས་འཇིག་རྟེན་ལྟ་བ་འགྱུར་བ་དེ་དངོས་སུ་ར་སྤྲོད་བྱས་ཡོད། དེ་
ཡང་ང་ཚོའི་རྒྱུ་སྐར་འདི་ནི་ཡངས་ཤིང་རྒྱ་ཆེ་བའི་འཇིག་རྟེན་གྱི་ནང་ནས་སྨྲ་རིན་མི་ཆོག་པ་ལྟ་བུ་
ཞིག་ཡིན་པར་ཤེས་ཡོད་པ་དང་། མ་ཟད་ང་ཚོ་གནས་སའི་དུས་ཚོད་དང་བར་སྟོང་དེ་ནི་ཡོ་འཁྱོག་
ཏུ་གྱུར་པ་དང་སོ་སོར་དབྱེ་ཐབས་མེད་པ་ཞིག་ཡིན། འཇིག་རྟེན་འདི་ནི་ཇེ་ཆེ་ལ་ཡར་འཕེལ་
བཞིན་པ་ལ་མ་ཟད་དེ་ལ་དུས་ཀྱི་ཐོག་མ་ཡོད་པར་མི་རྣམས་ཀྱིས་ཤེས་ཐུབ་པར་གྱུར་ཡོད་དོ།།
འཇིག་རྟེན་འདི་ནི་ཤིན་ཏུ་ཚ་བའི་རྣམ་པ་ནས་འགོ་རྩོམ་པ་དང་། མ་ཟད་ཡར་འཕེལ་རིམ་
བཞིན་དུ་ཇེ་གྲང་ལ་སོང་བའི་འདོད་ཚུལ་འདི་ནི་ཨེ་ཡན་སེ་ཐན་གྱི་འཐེན་ཤུགས་སྨྲ་བ་སྟེ་ཁྱབ་ཆེ་
བའི་ལྟོས་བཅས་སྨྲ་བ་ལ་བརྟེན་པ་ཡིན། དེ་ནི་ང་ཚོས་དེ་རིང་དཔྱད་ཞིབ་ཚད་ལེན་ཐུབ་པ་ཐམས་
ཅད་དང་འགྲིག་ཡོད་ལ། དེ་ནི་རིག་གཞུང་དེ་ཉིད་ཀྱི་ཆེས་རླབས་ཆེ་བའི་རྒྱལ་ཁ་ཞིག་ཡིན། དེ་ལྟ་
ན་ཡང་། རིག་གཞུང་དེ་ཉིད་ཀྱིས་འཇིག་རྟེན་འབར་གས་ཆེན་པོ་དེ་སྔོན་དཔག་བྱས་ཤིང་། འབར་
གས་ཆེན་པོའི་སྐད་ཅིག་དེ་ལ་འཇིག་རྟེན་འདི་ནི་སྟུག་ཚད་དང་ཡུལ་དུས་ཀྱི་འཁྱོག་ཚད་ཐམས་ཅད་
ཀྱང་ཚད་མེད་པར་ཆེ་བ་ཡིན་ལ། གྲངས་རྩིས་ཀྱིས་ཚད་མེད་པའི་གྲངས་དེ་ཐག་གཅོད་བྱེད་ཐུབ་
ཐབས་མེད་དོ། །དེའི་ཕྱིར། ཁྱབ་ཆེ་བའི་ལྟོས་བཅས་སྨྲ་བས་འབར་གས་ཆེན་པོའི་གནས་དེ་སྔོན་
དཔག་བྱས་པ་དེས། གནས་དེ་ནས་རིག་གཞུང་རང་ཉིད་ཀྱང་ནུས་མེད་དུ་འགྱུར་འགྲོ་བའི་སྔོན་
དཔག་བྱས་པ་ཡིན་ནོ། །དེ་འདྲའི་གནས་དེ་ནི་གྲངས་རྩིས་རིག་པ་བ་རྣམས་ཀྱིས་མཚར་གནས་
ཞེས་ཟེར་བ་ཞིག་ཡོད་པར་འདོད་པ་དེའི་མཚན་གཞི་དངོས་དེ་ཡིན་ནོ། །རིག་གཞུང་ཞིག་གིས་
དཔེར་ན་ཚད་མེད་པའི་སྟུག་ཚད་དང་འཁྱོག་ཚད་ཀྱི་མཚར་གནས་ཤིག་ཡོད་པར་སྔོན་དཔག་བྱེད་
པ་ན། དེ་ལ་སྔོན་རྟགས་ངན་པ་ཞིག་ཤར་བ་ཡིན། དེ་ཡང་དེས་རིག་གཞུང་དེ་ཉིད་ངེས་པར་དུ་
བཟོ་བཅོས་བྱེད་དགོས་པར་གསལ་བཤད་བྱས་པ་རེད། ཁྱབ་ཆེ་བའི་ལྟོས་བཅས་སྨྲ་བས་འཇིག་
རྟེན་འདི་ཇི་ལྟ་བུའི་སྒོ་ནས་འགོ་རྩོམ་པའི་ཚུལ་དེ་ང་ཚོ་ལ་གསལ་པོར་བསྟན་མི་ནུས་པས། དེའི་
ཕྱིར་དེ་ནི་ཡང་དག་པའི་རིག་གཞུང་ཞིག་གི་གྲངས་སུ་མི་འགྲོ་བ་ཡིན་ནོ།།
ཁྱབ་ཆེ་བའི་ལྟོས་བཅས་སྨྲ་བ་ལས་གཞན། དུས་རབས་ཉི་ཤུ་པའི་ནང་ནས་ནུས་རྡུལ་ཤུགས་
རིག་ཅེས་པའི་རླབས་ཆེ་བའི་ཆ་ཤས་རིག་གཞུང་གཞན་ཞིག་ཀྱང་བྱུང་བ་རེད། རིག་གཞུང་དེས་ནི་
ཆེས་ཕྲ་བའི་ཚད་ཀྱི་ནང་དུ་བྱུང་བའི་སྣང་ཚུལ་རྣམས་གཏན་ལ་འབེབས་པར་བྱེད་པ་ཡིན། ང་ཚོའི་
འབར་གས་ཆེན་པོའི་དཔེ་རིས་ཀྱིས། འཇིག་རྟེན་གྱི་ཐོག་མའི་སྐད་ཅིག་མ་ཞིག་ཡོད་ཅིང་། དུས་
དེ་ལ་འཇིག་རྟེན་འདི་ཆུང་ཆེས་ཏེ། ཐ་ན་རགས་པའི་སྒྲིག་གཞི་རྣམས་ལ་ཞིབ་འཇུག་བྱེད་པའི་
སྐབས་སུ་ཡང་། མི་རྣམས་ཀྱིས་ནུས་རྡུལ་ཤུགས་རིགས་ཀྱི་ཕྲ་བའི་ནུས་སྣང་དེ་སྣང་མེད་དུ་བྱེད་མི་
རུང་བར་གྱུར་ཡོད་པར་བསྟན་པར་བྱས་པ་རེད། འཇིག་རྟེན་གྱི་ངོ་བོ་ཡོངས་སུ་རྫོགས་པ་ལ་རྒྱུས་
ལོན་པར་བྱེད་པ་ལ། ཆེས་ཕུལ་དུ་བྱུང་བའི་ཐབས་དེ་ནི་ཆ་ཤས་ཀྱི་རིག་གཞུང་དེ་གཉིས་ནུས་རྡུལ་
འཐེན་ཤུགས་སྨྲ་བ་ཞེས་པའི་རིག་གཞུང་རང་རྐྱ་བ་ཞིག་ཏུ་མཉམ་སྦྲེལ་བྱས་ཏེ། མཚར་གནས་
ཞེས་པའི་དོན་གང་ཡང་ཁས་ལེན་བྱེད་མི་དགོས་པར། རྒྱུན་གྱི་ཚན་རིག་གི་གཏན་སྲོལ་ཐམས་
ཅད་ཀྱང་དུས་ཀྱི་ཐོག་མ་ཚུད་པའི་གནས་ཐམས་ཅད་དུ་ནུས་ལྡན་དུ་འཇུག་ཐུབ་པར་བྱེད་པའི་ཚུལ་
དེ་ཡིན་པས་དེ་ནི་ང་ཚོས་འོག་གི་ལེའུའི་ནང་ནས་མཐོང་བར་འགྱུར་རོ།།

ལེའུ་དགུ་པ། ནུས་རྡུལ་འཐེན་ཤུགས

ཚན་རིག་གི་རིག་གཞུང་། ཁྱད་པར་དུ་ནེ་ཐོན་གྱི་འཐེན་ཤུགས་སྨྲ་བའི་ལེགས་འགྲུབ་དེས།
ཧུ་རྗེ་ལ་ཕུ་ལ་སི་ལ་དུས་རབས་དགུ་པའི་ནང་ནས། འཇིག་རྟེན་འདི་ནི་མཐའ་གཅིག་ཏུ་ཐག་
གཅོད་ཐུབ་པ་ཞིག་ཡིན་ནོ་ཞེས་དམ་བཅའ་དགོས་པ་ཞིག་བྱས་པ་རེད། ལ་ཕུ་ལ་སི་ཡིས་ནི་འཇིག་
རྟེན་འདི་ཡི་ཐོག་ཏུ་ཚན་རིག་གི་སྒྲིག་སྲོལ་ཞིག་ཡོད་སྲིད་ཅིང་། དེས་མ་མཐར་ཡང་རྩ་བའི་ཆ་ནས་
འཇིག་རྟེན་འདི་ཉིད་ཀྱི་ཐོག་ཏུ་འབྱུང་བར་འགྱུར་བའི་དོན་ཐམས་ཅད་སྔོན་དཔག་བྱེད་ཐུབ་པ་ཡིན་
ཞེས་དམ་བཅའ་བར་བྱེད་པ་རེད། གཏན་སྲོལ་འདི་དག་ལ་དགོས་པ་ནི་འཇིག་རྟེན་གྱི་དུས་སྐད་
ཅིག་མ་གང་ཡང་རུང་བ་ཞིག་གི་སྐབས་ཀྱི་རྣམ་པ་དེ་ཆ་ཚང་ཤེས་དགོས་པ་ཙམ་ཞིག་ཡིན། དེ་ཉིད་
ལ་ཐོག་མའི་ཆ་རྐྱེན་ནམ་ཡང་ན་མུ་མཐའི་ཆ་རྐྱེན་ཐོག་མའི་ཆ་རྐྱེན་ཞེས་ཟེར་བ་ཡིན། ༼མུ་མཐའ་
ཞེས་པ་དེ་ནི་བར་སྟོང་དང་དུས་ཀྱི་མཐའ་དེ་ཡིན་དུ་རུང་། བར་སྟོང་གི་མུ་མཐའི་ཆ་རྐྱེན་ཞེས་པ་དེ་
ནི་གལ་སྲིད་འཇིག་རྟེན་ལ་མུ་མཐའ་ཞིག་དང་ལྡན་ན་འཇིག་རྟེན་མུ་མཐའི་མཐའ་ཀོར་གྱི་རྣམ་པ་དེ་
ལ་ཟེར་བ་ཡིན༽ ལ་སི་ལ་ཕུ་ཡིས་ནི། གཏན་སྲོལ་སྐྱོན་མེད་པ་ཞིག་དང་། དེ་བཞིན་དུ་འོས་ཤིང་
འཚམས་པའི་ཐོག་མའམ་མུ་མཐའི་ཆ་རྐྱེན་ཞིག་ལ་བརྟེན་ནས། འཇིག་རྟེན་གྱི་དུས་གང་ཡིན་
ཐམས་ཅད་ཀྱི་སྐབས་ཀྱི་རྣམ་པ་དེ་ཅི་ལྟ་བུ་ཡོད་འོས་པར་རྨ་མེད་པ་ཞིག་རྩིས་རྒྱག་བྱེད་ཐུབ་པར་
ཡིད་ཆེས་བྱེད་པ་རེད།
ཐོག་མའི་ཆ་རྐྱེན་ཞིག་དགོས་པ་དེ་ནི་ཐད་ཚོར་རམ་ཡང་ན་མངོན་སུ་གྱི་སྣང་ཚུལ་ལ་ལྟོས་ན་
ཡང་ཡང་དག་པ་ཞིག་ཡིན་པ་ལྟ་བུ་རེད། ད་ལྟའི་རྣམ་པ་མི་མཚུངས་པ་སྣ་ཚོགས་པས་མ་འོངས་
པའི་རྣམ་པ་སོ་སོ་མི་མཚུངས་པ་སྣ་ཚོགས་པ་སྐྱེད་པར་བྱེད་པ་ནི་སྨོས་མེད་རེད། བར་སྟོང་གི་ནང་
ནས་མུ་མཐའི་རྣམ་པ་དགོས་པ་དེ་ནི་ཅུང་ཟད་ཟབ་ཅིང་ཕྲ་ཆེས་པ་ལྟ་བུ་ཞིག་ཡིན་ལ། འོན་ཀྱང་རྩ་
བའི་གནས་ལུགས་ནི་གཅིག་པ་རེད། སྤྱིར་བཏང་གི་དབང་དུ་བྱས་ནས་བཤད་ན། དངོས་ཁམས་
རིག་གཞུང་གི་རྨང་གཞི་རྩིས་ཕྲེང་ཞིག་ཡིན་པའི་ངོས་ནས་དེ་ལ་གྲོལ་བ་སྣ་ཚོགས་པ་ཡོད་དུ་རུང་བ་
ཡིན་ལ། ཁྱོད་ཀྱིས་ཐོག་མ་དང་མུ་མཐའི་ཆ་རྐྱེན་ལ་བརྟེན་ནས་གྲོལ་བ་གང་ཞིག་སྤྱད་འོས་པ་ཐག་
གཅོད་བྱེད་རྒྱུ་དེ་ལ་རག་ལས་ཡོད་པ་རེད། དེ་ནི་དཔེར་ན་ཁྱོད་ཀྱི་དངུལ་བྱང་གི་ནང་དུ་ནང་
འཇུག་དང་ཕྱི་ལེན་གྱི་གྲངས་ཀ་འབོར་ཆེན་ཞིག་ཡོད་ན་ཡང་། མཐར་ཁྱོད་རང་དབུལ་ཕྱུག་གང་དུ་
འགྱུར་རྒྱུ་དེ་ནི་ནང་འཇུག་གི་གྲངས་དང་ཕྱི་འཐེན་གྱི་གྲངས་ཀྱི་བསྡོམས་གྲངས་ལ་ལྟོས་དགོས་པ་
མ་ཟད། དངུལ་བྱང་དེའི་ནང་དུ་དང་པོ་ཡོད་པའི་གྲངས་ཀའི་ཐོག་མའམ་མཐའི་ཆ་རྐྱེན་དེ་ལ་ཡང་
ལྟོས་ནས་ཐག་གཅོད་བྱེད་པ་དང་ཅུང་ཟད་མཚུངས་པ་ཡིན་ནོ།།
ལ་སི་ལ་ཕུ་ཡི་འདོད་ཚུལ་དེ་ཡང་དག་པ་ཞིག་ཡིན་ན། འཇིག་རྟེན་གྱི་ད་ལྟའི་རྣམ་པ་ལ་བརྟེན་
ནས། གཏན་སྲོལ་འདི་དག་གིས་འཇིག་རྟེན་འདི་ཉིད་ཀྱི་མ་འོངས་པ་ན་འབྱུང་བའི་རྣམ་པ་ཀུན་
དང་ཡང་ན་འདས་པའི་དུས་སུ་བྱུང་ཟིན་པའི་རྣམ་པ་ཀུན་ཇི་ལྟ་བ་བཞིན་དུ་བསྟན་ཐུབ་པ་རེད།
དཔེར་ན། ཉི་མ་དང་རྒྱུ་སྐར་གྱི་གནས་དང་མགྱོགས་ཚད་དེ་ཤེས་ཐུབ་ན། ང་ཚོས་ནེ་ཐོན་གཏན་
སྲོལ་ལ་བརྟེན་ནས་ཉི་མའི་ཁྱིམ་རྒྱུད་ཡོངས་ཀྱི་འདས་པའི་དུས་སམ་ཡང་ན་མ་འོངས་པའི་དུས་
གང་ཡིན་ཐམས་ཅད་ཀྱི་རྣམ་པ་དེ་རྩིས་རྒྱག་བྱེད་ཐུབ་པ་ལྟ་བུ་ཡིན། རྒྱུ་སྐར་ལ་ལྟོས་ནས་བཤད་
ན། ཐག་གཅོད་སྨྲ་བ་དེ་མངོན་གསལ་ཞིག་རེད། གང་ལྟར་ཡང་གནམ་དཔྱད་རིག་པ་བ་རྣམས་
ཀྱིས་ཉི་འཛིན་དང་ཟླ་འཛིན་སོགས་ཀྱི་དོན་རྣམས་མ་འཛོལ་བར་གཏན་ལ་འབེབས་ཐུབ་པ་རེད།
འོན་ཀྱང་ལ་སི་ལ་ཕུ་ནི་ཅུང་ཟད་ཐལ་ཆེ་སོང་བ་རེད། ཁོས་ནི་དེ་དང་རིགས་མཐུན་པའི་གཏན་
སྲོལ་ཡོད་སྲིད་ཅིང་། དེས་འགྲོ་བ་མིའི་རིགས་ཚུད་པའི་ཆོས་ཀུན་གཏན་འབེབས་ཐག་གཅོད་ཐུབ་
པར་འདོད་པ་རེད།
ཚན་རིག་པ་རྣམས་ཀྱིས་མ་འོངས་པ་ལ་ང་ཚོའི་འགྲོ་འདུག་ཐམས་ཅད་དེའི་སྔོན་ནས་དངོས་
གནས་རྩིས་རྒྱག་བྱེད་ཐུབ་པ་ཡིན་ནམ། ཆུ་ཕོར་པ་གང་གི་ནང་དུའང་རྡུལ་ཕྲན་གྱི་གྲངས་བཅུ་
ཡིས་རང་འགྱུར་ཉེར་བཞི་བྱས་པ་༼གྲངས་གཅིག་རྗེས་སུ་ཀླད་ཀོར་ཉེར་བཞི་ཡོད་པའི་གྲངས༽
ལས་ཀྱང་མ་བར་ཡོད། དངོས་གནས་བྱས་ན། ང་ཚོས་དེའི་ནང་གི་རྡུལ་ཕྲན་ཀུན་གྱི་རྣམ་པ་རེ་རེ་
བཞིན་ཤེས་ཐབས་བྲལ་བ་རེད། འདི་ནི་འཇིག་རྟེན་གྱི་ཐ་ན་ང་ཚོའི་ལུས་ཀྱི་རྣམ་པ་རིལ་པོ་ལས་
ཀྱང་ཤིན་ཏུ་སླ་ཆེ་བ་ཡིན། དེ་ལྟ་ན་ཡང་འཇིག་རྟེན་འདི་ཐག་གཅོད་ཐུབ་པ་ཞིག་ཡིན་ཞེས་བཤད་
པ་ན། དེས་ནི་ང་ཚོ་ལ་རང་ཉིད་ཀྱི་མ་འོངས་པ་དེ་ཇི་ལྟ་བུར་འགྱུར་བ་རྩིས་རྒྱག་བྱེད་པའི་ནུས་པ་
མེད་པའི་དབང་དུ་བཏང་ན་ཡང་། ང་ཚོའི་མ་འོངས་པ་ན་ཅི་ཞིག་འབྱུང་བར་འགྱུར་བའི་གོ་རིམ་དེ་
ནི་འགྲིག་ཟིན་པ་རེད་ཅེས་བསྟན་པ་རེད།
མི་ཤིན་ཏུ་མང་པོ་ཞིག་གིས་དེས་ནི་འཇིག་རྟེན་གྱི་བྱེད་པ་པོའི་ལྷ་ཆེན་གྱི་བློ་ཡི་གཡོ་བ་སྔོན་དུ་
བཏང་ནས་གང་འདོད་ཀྱི་སྒོ་ནས་འཇིག་རྟེན་སྐྱེད་པར་བྱེད་པའི་རང་དབང་དེ་ལ་གནོད་པ་བྱས་པ་
རེད་བསམས་ནས། ཚན་རིག་ཐག་གཅོད་སྨྲ་བའི་འདོད་ཚུལ་འདི་ལ་དགག་པ་བྱེད་པ་རེད། འོན་
ཀྱང་དུས་རབས་ཉི་ཤུ་པའི་སྟོད་ཙམ་གྱི་བར་དུ། འདི་ཉིད་ཚན་རིག་ཚད་ལྡན་རྣམ་བཞག་ཅིག་ཏུ་
གནས་ཐུབ་ཡོད། དབྱིན་ཇི་ཡི་ཚན་རིག་པ་རེ་ལེ་ཀན་Rayleigh དང་ཇམ་སི•ཇེན་སི་Jamce
Jeang ཡིས་དྲོད་ལྡན་དངོས་པོས་སྤྲོས་པར་འོས་པའི་གཟུགས་ནག་འགྱེད་འཕྲོ་ཡི་བསྡོམས་
གྲངས་དེ་རྩིས་རྒྱག་བྱེད་པའི་སྐབས་སུ་༼དེ་ནི་དཔེར་ན་ལེའུ་བདུན་པའི་ནང་ནས་བཤད་པའི་
དངོས་པོ་གང་ཞིག་ཡིན་པའི་དབང་དུ་བཏང་ན་ཡང་དྲོད་སྣོན་པའི་སྐབས་སུ་དེས་གཟུགས་ནག་
འགྱེད་འཕྲོ་བྱེད་འོང་བར་བསྟན་པ་དེ་ཉིད་རེད༽དེས་ནི་སྔར་གྱི་ཚན་རིག་ཐག་གཅོད་སྨྲ་བའི་ལྟ་བ་
དེ་འགྲོ་བ་མིའི་རིགས་འདིས་ངེས་པར་དུ་འདོར་དགོས་པའི་སྔ་རྟགས་དང་པོ་བསྟན་འོང་བ་རེད།
དེའི་སྐབས་སུ་ཡིད་ཆེས་བྱེད་སའི་གཏན་སྲོལ་དེ་དག་གི་དབང་དུ་བྱས་ན། བརྟན་སྐར་ལྟ་བུ་
དྲོད་ལྡན་དངོས་པོ་ཞིག་གིས་ཟློས་ཕྱོད་ཐམས་ཅད་ཀྱི་ཐོག་ནས་ནུས་མཉམ་གྱི་སྒོ་ནས་གློག་ཁབ་
ལེན་རླབས་གཏོང་བར་བྱེད་དགོས་པ་རེད། གལ་ཏེ་དངོས་གནས་དེ་འདྲ་ཞིག་ཡིན་ན། དེས་
མཐོང་རུང་འོད་རིམ་གྱི་ཁ་དོག་ཐམས་ཅད་དང་དེ་བཞིན་དུ་རླབས་ཕྲན། སྤྲོ་ནུས་གློག་རླབས། ཨེ་
ཁེ་སི་འཕྲོ་ཐིག་སོགས་ཟློས་ཕྱོད་ཐམས་ཅད་ནས་ནུས་ཚད་མཉམ་པར་གཏང་དགོས་པ་རེད། ཕྱི་
དྲན་ཞིག་བྱས་ན། རླབས་ཀྱི་ཟློས་ཕྱོད་ནི་སྐར་ཆ་རེ་ཙམ་གྱི་སྟེང་འོག་ཏུ་འཕར་བར་བྱེད་པའི་
ཐེངས་གྲངས་དེ་རེད། དེ་ཡང་སྐར་ཆ་རེའི་ནང་གི་འགུལ་རླབས་ཀྱི་གྲངས་ཀ་དེ་ཡིན། དྲོད་ལྡན་
དངོས་པོ་ཞིག་གིས་ཟློས་ཕྱོད་ཐམས་ཅད་ཀྱི་ཐོག་ནས་རླབས་གཏོང་ཚད་མཉམ་པའམ་མཚུངས་པ་
ཡིན་ན། གྲངས་རྩིས་ཀྱི་ཐོག་ནས། དེས་ཟློས་ཕྱོད་ཧོ་ཙི་ཀླད་ཀོར་ནས་ཁྲི་བརྒྱ་ཡི་བར་གྱི་རླབས་
ཀྱིས་སྐར་ཆ་རེ་ལ་གཏང་བའི་ནུས་ཚད་དང༌། ཟློས་ཕྱོད་ཧོ་ཙི་ཁྲི་བརྒྱ་ནས་ཧོ་ཙི་ཁྲི་ཉིས་བརྒྱ་ཡི་
བར་གྱི་རླབས་ཀྱིས་སྐར་ཆ་རེ་གཏང་བའི་ནུས་ཚད་དང་མཉམ་པ་དང་། དེ་ཡང་ཟློས་ཕྱོད་ཧོ་ཙི་ཁྲི་
ཉིས་བརྒྱ་ནས་ཁྲི་སུམ་བརྒྱའི་བར་གྱི་རླབས་ཀྱིས་སྐར་ཆ་རེ་ལ་གཏང་བའི་ནུས་ཚད་མཉམ་པ་
སོགས་ཐུག་མེད་ཀྱི་བར་དུ་མར་འདེད་པ་ན། གལ་ཏེ་ཟློས་ཕྱོད་ཧོ་ཙི་ཀླད་ཀོར་ནས་ཁྲི་བརྒྱ་ཡི་
བར་གྱི་རླབས་ཀྱིས་རྩིས་གཞི་གཅིག་གི་ནུས་ཚད་གཏོང་བ་དང་། ཡང་ཟློས་ཕྱོད་ཧོ་ཙི་ཁྲི་བརྒྱ་ནས་
ཁྲི་ཉིས་བརྒྱའི་བར་གྱི་རླབས་ཀྱིས་གཅིག་སོགས་གཏོང་བའི་དབང་དུ་བྱས་ན། ཟློས་ཕྱོད་ཐམས་
ཅད་ཀྱི་ཐོག་ནས་གཏང་བའི་ནུས་ཚད་ཀྱི་བསྡོམས་གྲངས་དེ་ནི་གཅིག་ལ་གཅིག་བསྣན་ཡང་གཅིག་
བསྣན་པ་སོགས་མུ་མཐུད་ནས་ཐུག་མེད་ཀྱི་བར་དུ་བསྣན་པའི་བསྡོམས་གྲངས་དེ་ཡིན་དགོས།
སྐར་ཆ་གཅིག་གི་རླབས་གྲངས་དེ་ཚད་མེད་པ་ཞིག་ཡིན་པའི་དབང་གིས། ནུས་ཚད་བསྡོམས་
གྲངས་དེ་ཡང་མཐའ་ཐུག་པ་མེད་པའི་བསྡོམས་གྲངས་ཤིག་ཡིན། དེ་འདྲའི་རིགས་འདེད་དེའི་
དབང་དུ་བྱས་ན། དེས་གཏང་བའི་ནུས་ཚད་ཀྱི་བསྡོམས་གྲངས་དེ་ཚད་མེད་པ་ཞིག་ཡིན་དགོས་པ་
ཡིན་ནོ།།
དེ་འདྲའི་མཇུག་འབྲས་སྐྱོན་ཅན་དེ་ལས་གཡོལ་བའི་ཆེད་དུ། འཇར་མན་གྱི་ཚན་རིག་པ་མ་
ཁི་སི•ཕུ་ལམ་ཁི་ཡིས་༡༩༠༠ཐམ་པའི་ལོ་ལ། འོད་དང་ཨེ་ཁེ་སི་འཕྲོ་ཐིག་དང་དེ་བཞིན་དེ་ལས་
གཞན་པའི་གློག་ཁབ་ལེན་རླབས་རྣམས་ཀྱིས་ཚད་དང་བཅས་པའི་རླབས་ཐུམ་དུམ་བུ་སོ་སོ་གཏོང་
བར་བྱེད་པ་བསྟན་པ་རེད། དེ་འདྲའི་རླབས་ཐུམ་དེ་ལ་ཁོས་ནུས་རྡུལ་ཞེས་འདོགས་པར་བྱེད། དེ་
ནི་དཔེར་ན་ལེའུ་བརྒྱད་པའི་ནང་ནས་བསྟན་པ་བཞིན་དུ། དེ་རིང་ང་ཚོས་འོད་ཀྱི་རླབས་ཐུམ་ལ་
འོད་རྡུལ་ཞེས་འབོད་པ་ཡིན། འོད་ཀྱི་ཟློས་ཕྱོད་ཇི་ཙམ་མཐོ་ན། དེ་ལ་ཡོད་པའི་ནུས་ཚད་དེ་ཡང་
དེ་ཙམ་གྱིས་ཆེ་བ་ཡིན། དེའི་ཕྱིར། ཁྱད་དམིགས་ཀྱི་ཁ་དོག་གམ་ཡང་ན་ཟློས་ཕྱོད་ཀྱི་འོད་རྡུལ་
ཐམས་ཅད་མཚུངས་པ་ཡིན་མོད། འོན་ཀྱང་ཕུ་ལམ་ཁི་ཡི་རིག་གཞུང་གི་དབང་དུ་བྱས་ན་ཟློས་
ཕྱོད་མི་མཚུངས་པ་སྣ་ཚོགས་པ་ལ་ནུས་ཚད་ཀྱང་མི་མཚུངས་པ་སྣ་ཚོགས་པ་ཡིན་ནོ། །འདི་ཉིད་
ཀྱིས་ནུས་རྡུལ་སྨྲ་བའི་ནང་དུ། ཆེས་མི་གསལ་བའི་འོད་༼ འོད་རྡུལ་གཅིག་ལ་ཡོད་པའི་འོད༽ཀྱི་
ནུས་ཚད་ཀྱི་མང་ཉུང་དེ་ནི་ཁ་དོག་དེ་ལ་རག་ལས་པར་མཚོན་པ་ཡིན། དཔེར་ན། སྨུག་འོད་ཀྱི་
ཟློས་ཕྱོད་དེ་ནི་དམར་པོའི་ཟློས་ཕྱོད་ཀྱི་ལྡབ་གཉིས་ཡིན། དེ་ལྟ་ན། སྨུག་འོད་ནུས་ཚད་ཀྱི་ཆེས་
ཆུང་བའི་ཚད་དེ་ནི་དམར་འོད་ནུས་ཚད་ཀྱི་ཆེས་ཆུང་ཚད་ཀྱི་ལྡབ་གཉིས་ཡིན།
རིག་གཞུང་འདི་ཉིད་ཀྱིས་གཟུགས་ནག་གི་སྐྱོན་དེ་ཇི་ལྟ་བུའི་ཚུལ་གྱིས་སྤོང་བར་བྱེད་པ་ཡིན་
ནམ་ཞེ་ན། གཟུགས་ནག་གཅིག་གིས་ཟློས་ཕྱོད་གང་ཡང་རུང་བའི་སྐབས་སུ་བཏང་བར་བྱས་པའི་
ཆེས་ཆུང་བའི་གློག་ཁབ་ལེན་ནུས་ཚད་དེ་ནི་ཟློས་ཕྱོད་དེ་ཉིད་ཀྱི་ནུས་རྡུལ་ཞིག་ལ་ལྡན་པའི་ནུས་
ཚད་ཡིན། ཟློས་ཕྱོད་ཇེ་མཐོ་ལ་འགྲོ་བ་ན། འོད་རྡུལ་གྱི་ནུས་ཚད་དེ་ཡང་ཇེ་ཆེ་ལ་འགྲོ། དེའི་
ཕྱིར་ཟློས་ཕྱོད་ཅུང་ཟད་མཐོ་བའི་སྐབས་སུ། གཟུགས་ནག་གིས་གཏང་བའི་ཆེས་ཆུང་བའི་ནུས་
ཚད་དེ་ཡང་ཅུང་ཟད་མཐོ་བ་ཡིན། ཟློས་ཕྱོད་དེ་འདངས་ངེས་སུ་མཐོ་བ་ན། ཐ་ན་ནུས་རྡུལ་གཅིག་
གི་ནུས་ཚད་དེ་གཟུགས་ནག་དེ་རིལ་པོ་ལ་ཡོད་པའི་ནུས་ཚད་ཐམས་ཅད་ལས་ཀྱང་ཆེ་བ་ཡིན། དེ་
འདྲའི་རྣམ་པའི་འོག་ནས་གཏང་རྒྱུའི་འོད་ཅུང་ཟད་ཀྱང་མེད་པ་ཡིན། དེ་ཉིད་ཀྱིས་སྔར་གྱི་ཐུག་
མེད་ཀྱི་བསྡོམས་གྲངས་དེའི་མཇུག་རྫོགས་པ་ཡིན། དེའི་ཕྱིར་ཕུ་ལམ་ཁི་ཡི་རིག་གཞུང་གི་ནང་
ནས་ཟློས་ཕྱོད་མཐོ་བའི་འགྱེད་འཕྲོ་དེ་ཇེ་ཆུང་ལ་འགྲོ་བ་དང་། དངོས་པོའི་ནུས་ཚད་ཤོར་བའི་
འགྲོས་དེ་ཚོད་དང་བཅས་པ་ཉིད་དུ་གྱུར། དེའི་ཕྱིར་ཡང་གཟུགས་ནག་གི་སྣང་ཚུལ་ལ་ཡང་དག་
པའི་འགྲེལ་བཤད་བྱས་པ་ཡིན་ནོ།།
ནུས་རྡུལ་གྱི་འདོད་ཚུལ་དེས་ཤིན་ཏུ་ལེགས་གྲུབ་ལྡན་པའི་སྒོ་ནས་མཐོང་ཐུབ་པའི་དྲོད་ལྡན་
དངོས་པོའི་འགྱེད་འཕྲོ་ཡི་འགྲོས་དེ་ལ་འགྲེལ་བཤད་བྱས་པ་རེད། འོན་ཀྱང་༡༩༢༦ལོ་ལ་སླེབ་པ་
ན་འཇར་མན་གྱི་ཚན་རིག་པ་ཝེར་ནེར•ཧེ་སེང་པིར་གྷི་ཡིས་ཁོ་རང་གི་སྐད་གྲགས་ཅན་གྱི་ངེས་མིན་
རང་བཞིན་གྱི་རྩ་རིགས་དེ་བསྟན་པར་བྱས།
ངེས་མིན་རང་བཞིན་གྱི་རྩ་རིགས་དེས་ནི། ལ་ཕུ་ལ་སི་ཡི་འདོད་ཚུལ་ལས་ལྡོག་ཏེ། རང་བྱུང་
གི་གནས་ཚུལ་དེས་ནི་ང་ཚོས་ཚན་རིག་གི་གཏན་སྲོལ་ཞིག་ལ་བརྟེན་ནས་མ་འོངས་པ་སྔོན་དཔག་
བྱེད་པའི་ནུས་པ་དེ་ལ་ཚོད་འཛིན་བྱས་སོང་བར་བསྟན་ཡོད། དེའི་རྒྱུ་མཚན་ཡང་། གཞི་རྡུལ་
ཞིག་གི་མ་འོངས་པའི་གནས་དང་འགྲོས་དེ་སྔོན་དཔག་བྱེད་པ་ལ། ངེས་པར་དུ་དེའི་ཐོག་མའི་
རྣམ་པ་དེ་ཤེས་ཐུབ་དགོས། དེ་ཡང་ད་ལྟའི་གོ་ས་དང་མགྱོགས་ཕྱོད་དེ་ཤེས་དགོས་ཞེས་པའི་དོན་
ཡིན། དེ་འདྲ་བསྒྲུབ་དགོས་ན། འོད་དེ་གཞི་རྡུལ་གྱི་ཐོག་ཏུ་སྤྲོས་པར་བྱེད་དགོས་པ་སྨོས་མེད་
རེད། འོད་སྤྲོས་པས་གཞི་རྡུལ་གྱིས་འོད་རླབས་འགའ་ཞིག་ལྡོག་སྤྲོས་བྱེད་འོང་བ་ཡིན་ལ། བརྟག་
དཔྱད་མཁན་གྱིས་དེ་མཐོང་ཐུབ་པ་དང་མ་ཟད་དེ་ལ་བརྟེན་ནས་གཞི་རྡུལ་གྱི་གནས་དེ་ཤེས་ཐུབ་
པ་ཡིན། དེ་ལྟ་ན་ཡང་། གཞི་རྡུལ་གྱི་གོ་ས་ཚད་ལེན་བྱས་པའི་འཛོལ་ཚད་དེ་ཡང་། འོད་དེའི་
འོད་རླབས་ཀྱི་རླབས་ཚད་ལས་མི་ཆུང་བ་ཡིན། ༼གཏན་ལ་ཕབ་པའི་གཞི་རྡུལ་གྱི་གོ་ས་དེ་རླབས་
རྩེ་དང་རླབས་གཤོང་གཉིས་ཀྱི་བར་ཐག་ལས་མི་ཆུང་བ་ཡིན་ཞེས་པའི་དོན་ཡིན༽དེའི་ཕྱིར་རླབས་
ཚད་ཐུང་བའི་འོད་བེད་སྤྱོད་བྱེད་དགོས། དེ་ཡང་ཟློས་ཕྱོད་མཐོ་བའི་འོད་ཡིན་ན། ད་གཟོད་གཞི་
རྡུལ་གྱི་གོ་ས་དེ་སྔར་ལས་ཀྱང་གནད་ལ་ཐིག་པར་གཏན་ལ་འབེབས་ཐུབ་པ་ཡིན། འོན་ཀྱང་ཕུ་
ལམ་ཁི་ཡི་ནུས་རྡུལ་གྱི་འདོད་ཚུལ་གྱི་དབང་དུ་བྱས་ན། ཁྱོད་ཀྱིས་གང་འདོད་དུ་ཆུང་བའི་ཚད་ཀྱི་
འོད་ལ་བརྟེན་དུ་མི་རུང་བར། མ་མཐར་ཡང་ནུས་རྡུལ་གཅིག་ལ་བརྟེན་དགོས་པ་ཡིན། ཟློས་
ཕྱོད་དེ་ཇི་ཙམ་མཐོ་ན་ནུས་ཚད་དེ་ཡང་དེ་ཙམ་གྱིས་ཆེ་བ་ཡིན། དེ་ལྟ་ན། ཁྱོད་ཀྱིས་ནུས་རྡུལ་གྱི་
གོ་ས་ཇི་ཙམ་གྱིས་གནད་ལ་ཁེལ་བར་གཏན་ལ་དབབ་འདོད་ན། དེའི་ཐོག་ཏུ་སྤྲོས་པའི་འོད་ཀྱི་
ནུས་རྡུལ་གྱི་ནུས་ཚད་དེ་ཡང་དེ་ཙམ་གྱིས་ཆེ་དགོས་པ་ཡིན།
ནུས་རྡུལ་རིག་གཞུང་གི་དབང་དུ་བྱས་ན། ཐ་ན་འོད་ཀྱི་ནུས་རྡུལ་གཅིག་གིས་ཀྱང་གཞི་རྡལ་
ལ་ཤུགས་རྐྱེན་བྱེད་འགྲོ་བ་ཡིན། དེས་ནི་སྔོན་དཔག་བྱེད་ཐབས་མེད་པའི་ཚུལ་ཞིག་གིས་དེའི་
མགྱོགས་ཚད་དེ་ལ་ཤུགས་རྐྱེན་བྱེད་འགྲོ་བ་ཡིན་ལ། བེད་སྤྱོད་བྱས་པའི་འོད་ཀྱི་ནུས་རྡུལ་གྱི་ནུས་
ཚད་དེ་ཇི་ཙམ་གྱིས་ཆེ་ན། ཤུགས་རྐྱེན་ཡང་དེ་ཙམ་གྱིས་ཆེ་བ་ཡིན། འདི་ཉིད་ཀྱིས། གོ་ས་དེ་
ཉིད་གནད་ལ་ཐིག་པོའི་སྒོ་ནས་གཏན་ལ་འབེབས་པའི་ཆེད་དུ། ནུས་ཚད་སྔར་ལས་ཀྱང་ཆེ་བའི་
ནུས་རྡུལ་བེད་སྤྱོད་བྱེད་པ་ན། གཞི་རྡུལ་གྱི་མགྱོགས་ཚད་དེ་ལ་ཤུགས་རྐྱེན་སྔར་ལས་ཀྱང་ཆེ་བ་
ཞིག་བྱས་པར་མཚོན་པ་ཡིན། དེ་ལྟ་ན། ཁྱོད་ཀྱིས་གཞི་རྡུལ་གྱི་གོ་སའམ་གནས་དེ་ཇི་ཙམ་གྱིས་
གནད་ལ་ཐིག་པོའི་སྒོ་ནས་ཚད་ལེན་བྱེད་དགོས་ན། གཞི་རྡུལ་དེའི་མགྱོགས་ཚད་དེ་དེ་ཙམ་གྱིས་
གནད་ལ་མི་ཐིག་པའི་སྒོ་ནས་ཚད་ལེན་བྱེད་དགོས་ཞེས་པའི་དོན་ཡིན། ལྡོག་པ་ཡང་དེ་དང་
མཚུངས་པ་ཡིན་ནོ། །ནུས་རྡུལ་ཞིག་གི་གོ་སའི་ངེས་མིན་རང་བཞིན་དེ་མགྱོགས་ཕྱོད་ཀྱི་ངེས་མིན་
རང་བཞིན་གྱིས་བསྒྱུར་བ་དང་སླར་ཡང་དེའི་སྤུས་ཚད་ཀྱིས་སྒྱུར་ན་གཏན་འཇགས་གྲངས་ཐང་
གང་ཡང་རུང་བ་ཞིག་དང་མཉམ་པའམ་ཡང་ན་དེ་ལས་ཆེ་བ་ཞིག་ཡིན་ཞེས་ཧེ་སིང་པིར་གྷིར་ཡིས་
བསྟན་ཡོད། འདི་ཉིད་ཀྱིས་གལ་ཏེ་ཁྱོད་ཀྱིས་གོ་སའི་ངེས་མིན་རང་བཞིན་དེ་ཕྱེད་ཙམ་གྱི་བར་དུ་
ཆུང་དུ་གཏང་དགོས་ན། ཁྱོད་ཀྱིས་ངེས་པར་དུ་མགྱོགས་ཚད་ཀྱི་ངེས་མིན་རང་བཞིན་དེ་ཕྱེད་ཙམ་
ཆེ་རུ་གཏང་དགོས་པ་ཡིན། ལྡོག་པ་ཡང་དེ་དང་མཚུངས་པར་མཚོན་པ་ཡིན། རང་བྱུང་གིས་ང་
ཚོའི་ཐོབ་ཤོར་ལ་རྟག་པར་ཚོད་འཛིན་བྱས་ཡོད་པ་རེད།
དེ་འདྲའི་ཐོབ་ཤོར་གཉིས་པོ་དེ་ལ། གཉིས་ཆར་ཐོབ་དཀའ་བའི་གནས་ཚུལ་དེ་ཚབ་ཆེན་ཇི་
ཙམ་ཡིན་ནམ་ཞེ་ན། དེ་ནི་གོང་གི་གཏན་འཇགས་གྲངས་ཚད་ཅེས་པའི་གྲངས་ཐང་དེ་ལ་ལྟ་
དགོས། དེའི་གྲངས་ཚད་ལ་ཕུ་ལམ་ཁི་ཡི་རྟག་གྲངས་ཞེས་ཟེར། དེ་ནི་ཤིན་ཏུ་ཆུང་བའི་གྲངས་
ཞིག་ཡིན། ཕུ་ལམ་ཁི་ཡི་རྟག་གྲངས་དེ་ནི་ཆུང་ཆེས་ནས། ཐོབ་ཤོར་གྱི་ནུས་སྣང་དེའ མ་ཡང་ན་སྤྱི་
བཏང་གི་དབང་དུ་བྱས་ན་ནུས་རྡུལ་གྱི་ནུས་སྣང་དེ་ནི། ༼ནུས་རྡུལ་སྨྲ་བ་དེ་དེང་རབས་ཀྱི་གློག་
རྡུལ་རིག་པ་ལྟ་བུ་འདི་འདྲའི་རིགས་ཀྱི་རྨང་གཞི་ཉིད་དུ་བྱས་ཏེ། དངོས་གནས་ང་ཚོའི་འཚོ་བ་ལ་
ཤུགས་རྐྱེན་བྱེད་བཞིན་པ་ཡིན་མོད༽དཔེར་ན་ལྟོས་བཅས་སྨྲ་བའི་ནུས་སྣང་དང་མཚུངས་པར་ང་
ཚོས་རྒྱུན་གྱི་འཚོ་བའི་ནང་ནས་མྱོང་ཚོར་མི་ཐུབ་པ་ཡིན་ནོ། །དཔེར་ན། གལ་ཏེ་ང་ཚོས་སྤུས་ཚད་
དེ་ཁེ་གཅིག་ཡིན་པའི་འཕེན་འཕང་སྤོ་ལོ་ཞིག་གི་གོ་ས་དེ་གནད་ལ་ཐིག་པོའི་སྒོ་ནས་ཕྱོགས་ཐམས་
ཅད་ལ་ལི་སྨི་གཅིག་དང་ལྡན་པ་ཞིག་ཏུ་གཏན་ལ་དབབ་ན། ང་ཚོས་དེའི་མགྱོགས་ཚད་གཏན་ལ་
འབེབ་ཐུབ་པའི་ཚད་དེ་ནི་ང་ཚོས་ཤེས་འདོད་པའི་ཚད་ཀྱང་རིང་དུ་བརྒལ་ཡོད་དོ།།
འོན་ཀྱང༌། ང་ཚོས་གློག་རྡུལ་ཞིག་གི་གོ་ས་དེ་གཏན་ལ་འབེབས་པ་ན། དེའི་གནད་ལ་ཁེལ་
ཚད་དེ་རྡུལ་ཕྲན་གཅིག་གི་གོ་སའི་ཁྱབ་ཁོངས་ཙམ་ཡིན་ན། དེ་ལྟ་ན་ང་ཚོས་ཤེས་ཐུབ་པའི་དེའི་
མགྱོགས་ཚད་དེ་ནི་ཅི་འདྲ་ལེགས་ན་ཡང་ཕལ་ཆེར་སྐར་ཆ་རེ་ལ་སྤྱི་ལེ་གཅིག་སྟོང་ལས་ཆེ་བའམ་
ཡང་ན་སྤྱི་ལེ་གཅིག་སྟོང་གིས་ཆུང་བའི་ནང་དུ་ཡིན། དེ་ལྟ་ན་གནད་ལ་ཐིག་པའི་གྲངས་སུ་མི་འགྲོ
བ་ཡིན་ནོ།།
ངེས་མིན་རང་བཞིན་གྱི་རྩ་རིགས་ཀྱིས་བཞག་པའི་ཚོད་བཀག་ནི། ཚད་ལེན་བྱེད་རྒྱུའི་གཞི་
རྡུལ་གྱི་གནས་དང་མགྱོགས་ཚད་ཀྱི་རྣམ་པ་དང་དེ་བཞིན་དུ་གཞི་རྡུལ་གྱི་རིགས་གང་ཡིན་ལ་
འབྲེལ་པ་གང་ཡང་མེད། ཧེ་སིང་པིར་གྷི་ཡི་ངེས་མིན་རང་བཞིན་གྱི་རྩ་རིགས་ནི་འཇིག་རྟེན་གྱི་
ཆེས་རྩ་བ་དང་དེ་ཡང་གཡོལ་ཐབས་གཏན་ནས་མེད་པའི་རང་བཞིན་ཞིག་ཡིན་ཞིང་། དེས་ང་ཚོའི་
རྒྱུད་ཀྱི་འཇིག་རྟེན་ལ་དཔྱད་ཞིབ་བྱེད་པའི་ཚུལ་ལ་དོན་སྙིང་ཟབ་མོ་དང་ལྡན། འོན་ཀྱང་ཐ་ན་ལོ་
བདུན་ཅུ་ཡི་རྗེས་སུ་ཡང་། མཚན་ཉིད་རིག་པ་བ་འབོར་ཆེན་ཞིག་གིས་དོན་དེ་དང་ལེན་བྱས་མེད་
པས། དེ་དག་སྔར་བཞིན་དུ་དགག་སྒྲུབ་འབོར་ཆེན་ཞིག་གི་བརྗོད་གཞིར་གྱུར་ཡོད། ངེས་མིན་
རང་བཞིན་གྱི་རྩ་རིགས་འདིས་ལ་སི་ལ་ཕུ་ཡི་ཚན་རིག་རིག་གཞུང་གི་རྨི་ལམ་བཟང་པོ་དེའི་མཇུག་
རྫོགས་པར་མཚོན་པ་ཡིན། རིག་གཞུང་དེ་ནི་མཐའ་གཅིག་ཏུ་ཐག་གཅོད་སྨྲ་བའི་འཇིག་རྟེན་དཔེ་
རྣམ་ཞིག་ཡིན། གལ་ཏེ་ང་ཚོས་ཐ་ན་ད་ལྟའི་འཇིག་རྟེན་གྱི་རྣམ་པ་དེ་ཡང་གནད་ལ་ཐིག་པོའི་སྒོ་
ནས་གཏན་ལ་འབེབས་མི་ཐུབ་ན། མ་འོངས་པ་དེ་གནད་ལ་ཐིག་པོའི་སྒོ་ནས་སྔོན་དཔག་མི་ཐུབ་
པ་ནི་སྨྲོས་མི་དགོས་པ་ཞིག་རེད།
ང་ཚོས་སྔར་བཞིན་དུ་ཚད་བརྒལ་རང་བྱུང་གི་གནས་པ་ཞིག་ཡོད་ཅིང་དེ་ལ་ཆོས་ཡོངས་སུ་
རྫོགས་པ་གཏན་ལ་འབེབས་པ་ལ་ཐོགས་པ་མེད་པའི་གཏན་སྲོལ་ཡོད་ལ། དེ་འདྲའི་རང་བྱུང་
ཚད་བརྒལ་གྱི་གནས་པ་དེ་ནི་ང་ཚོ་དང་མི་མཚུངས། དེས་འཇིག་རྟེན་ལ་ཕན་གནོད་གང་ཡང་མེད་
པའི་གནས་ཚུལ་གྱི་འོག་ནས་ད་ལྟའི་རྣམ་པ་དེ་ལ་ཚད་ལེན་བྱེད་ཐུབ་པ་ཡིན་བསམ་དུ་རུང་ངོ་།
དེ་ལྟ་ན་ཡང་། ང་ཚོ་ལྟ་བུ་སྐྱེ་བོ་ཐ་མལ་པ་ཞིག་ལ་དེ་དག་གིས་ཕན་ཐོག་ཆེན་པོ་དེ་ཙམ་མེད་པ་
ཡིན་ནོ། །དེས་ན་རིག་གཞུང་གི་ནང་ནས་དཔྱད་ཞིབ་ཚད་ལེན་བྱེད་མི་ཐུབ་པའི་དོན་ཐམས་ཅད་
མེད་པར་བྱས་ཏེ། ཨོ་ཁེམ་བཞར་གྲི་ཞེས་པའི་དཔལ་འབྱོར་རིག་པའི་རྩ་རིགས་བཞིན་ལག་ལེན་
བྱས་ན་ཆེས་ལེགས་པ་ཞིག་ཡིན་སྲིད་པ་རེད། ཚུལ་འདི་ཉིད་ཀྱིས་ཧེ་སིང་པིར་གྷི། ཨེར་ཝེན•ཤེ་
རོ་ཏིང་གེར་དང་དེ་བཞིན་དུ་ཕ་འོལ•ཏི་ར་ཁེ་རྣམས་ཀྱིས་དུས་རབས་ཉི་ཤུ་པའི་ལོ་རབས་ཉི་ཤུ་
པའི་ནང་ནས། ངེས་མིན་རང་བཞིན་གྱི་རྩ་རིགས་ལ་བརྟེན་ཏེ། ནེ་ཐོན་ཤུགས་རིག་དེ་སླར་ཡང་
ནུས་རྡུལ་ཤུགས་རིག་ཅེས་པའི་རིག་གཞུང་གསར་པ་ཞིག་བསྒྱུར་བར་བྱས། རིག་གཞུང་དེའི་ནང་
ནས་གཞི་རྡུལ་དེ་ལ་གོ་ས་དང་འགྲོས་གང་ཡིན་ངོས་བཟུང་རྒྱུ་ཅུང་ཟད་ཀྱང་མེད། དེ་ལས་ལྡོག་ཏེ།
ངེས་མིན་རང་བཞིན་གྱི་རྩ་རིགས་ཀྱི་ཚོད་འཛིན་བྱས་པའི་འོག་ནས་ད་གཟོད་དེ་དག་ལ་གནས་དང་
མགྱོགས་ཚད་འདུས་པའི་ནུས་རྡུལ་གྱི་རྣམ་པ་ཙམ་ཞིག་ཡོད་པ་ཡིན་ནོ།།
ནུས་རྡུལ་ཤུགས་རིག་གི་གསར་བྱུང་གི་རང་བཞིན་གཅིག་ནི། དེས་ཚད་ལེན་བྱེད་ཐེངས་
གཅིག་གིས་མཇུག་འབྲས་རང་རྐྱ་བ་ཞིག་ཐག་གཅོད་བྱེད་པའི་སྔོན་དཔག་མི་བྱེད་པར། དེ་ལས་
ལྡོག་ཏེ། དེས་ནི་མཇུག་འབྲས་མི་མཚུངས་པ་སྣ་ཚོགས་པ་མང་པོ་སྔོན་དཔག་བྱེད་པ་དང་། མ་
ཟད་དེའི་ནང་གི་རེ་རེ་ལའང་འབྱུང་རུང་གི་སྲིད་ཚད་ཇི་ཙམ་ཡོད་པ་ཙམ་ཞིག་སྔོན་དཔག་བྱེད་པ་
ཡིན། དེའི་དོན་ཡང་། རིགས་མཚུངས་པའི་མ་ལག་འབོར་ཆེན་ཞིག་ལ་ཚད་ལེན་མཚུངས་པར་
བྱེད་པ་དང་། དེའི་ནང་གི་མ་ལག་རེ་རེ་བཞིན་ཐམས་ཅད་ཀྱང་འགོ་རྩོམ་ལུགས་གཅིག་པར་བྱེད་
པའི་དབང་དུ་བྱས་ན་ཡང་། ཚད་ལེན་བྱས་པའི་མཇུག་འབྲས་ཐམས་ཅད་ནི་མི་མཚུངས་པར་
འགའ་རེ་ཀ་བ་ཡིན་ཞིང་། འགའ་ཞིག་ཁ་བ་ཡིན་པ་སོགས་སྣ་ཚོགས་པ་ཡིན་ཞེས་པའི་དོན་ཡིན།
དེ་ལྟ་ན་ཁྱོད་ཀྱིས་ཚད་ལེན་བྱས་པའི་མཇུག་འབྲས་ཀ་བའམ་ཁ་བའི་ཉེ་འདྲའི་གྲངས་ཚད་ཙམ་
སྔོན་དཔག་བྱེད་ཐུབ་པ་ཡིན་གྱི། འོན་ཀྱང་ཁྱོད་ཀྱིས་ཚད་ལེན་བྱས་པའི་མཇུག་འབྲས་རང་རྐྱ་བ་
རེ་རེ་གང་ཡང་སྔོན་དཔག་བྱེད་རྒྱུ་མེད་དོ།།
དཔེར་ན། འབེན་ཞིག་ལ་གཏད་ནས་གྲི་ཟོར་འཕེན་པ་ན། ནུས་རྡུལ་རིག་གཞུང་མ་ཡིན་པའི་
སྲོལ་རྒྱུན་གྱི་དངོས་ཁམས་ཤུགས་རིག་གི་དབང་དུ་བྱས་ན། གྲི་ཟོར་དེ་ཡང་ན་འབེན་གྱི་ལྟེ་བ་ལ་
ཕོག་ཐུབ་པ་ཡིན་ལ་ཡང་ན་ཕོག་མི་ཐུབ་པ་གང་རུང་ཡིན་དགོས། གལ་ཏེ་གྲི་ཟོར་འཕེན་པ་ན་དེའི་
མགྱོགས་ཚད་དང་། འཐེན་ཤུགས་ཀྱི་ཚད་དང་དེ་ལས་གཞན་པའི་རྒྱུ་རྐྱེན་རྣམས་ཤེས་ན། ཁྱོད་
ཀྱིས་དེ་ལྟེ་བ་ལ་ཕོག་ཐུབ་མིན་ཡང་རྩིས་རྒྱག་བྱེད་ཐུབ་པ་ཡིན། འོན་ཀྱང་ནུས་རྡུལ་ཤུགས་རིག་
གིས་དེ་ནི་ནོར་འཁྲུལ་ཞིག་ཡིན་པར་ང་ཚོ་ལ་བསྟན་པ་རེད། ང་ཚོས་དེའི་ཐག་ཆོད་མི་ཐུབ་པ་ཡིན།
དེ་ལས་ཟློག་ཏེ། ནུས་རྡུལ་ཤུགས་རིག་གི་དབང་དུ་བྱས་ན། གྲི་ཟོར་དེ་འབེན་གྱི་ལྟེ་བ་ལོག་ཐུབ་
པའི་སྲིད་ཕྱོད་ཅིག་ཡོད་ཅིང་། ད་དུང་ཡང་གྲི་ཟོར་དེ་འབེན་གྱི་ཟུར་དུ་ཕོག་འགྲོ་བའི་སྲིད་ཕྱོད་དེ་
ཡང་ཀླད་ཀོར་མ་ཡིན་པར་དེ་ལ་ཡང་སྲིད་ཕྱོད་དང་ལྡན་པ་ཡིན། གྲི་ཟོར་འཕེན་པ་གཞིར་བྱས་ཏེ་
རགས་མཐོང་གི་དབང་དུ་བྱས་ན། གལ་ཏེ་སྲོལ་རྒྱུན་རིག་གཞུང་སྟེ་ནེ་ཐོན་རིག་གཞུང་དེས་གྲི་
ཟོར་དེ་འབེན་གྱི་ལྟེ་བ་ཕོག་རྒྱུ་ཡིན་པར་ཐག་བཅད་པ་ན། ཁྱོད་ཀྱིས་དེ་ལ་ཕོག་ཐུབ་པ་དེ་ནི་ངེས་
པ་ཞིག་རེད། མ་མཐར་ཡང་། ནུས་རྡུལ་ཤུགས་རིག་གི་དེ་ཕོག་མི་ཐུབ་པའི་སྲིད་ཕྱོད་དེ་ཆུང་ཆེས་
ནས། ཁྱོད་ཀྱིས་གྲི་ཟོར་དེ་འཕེན་ཚུལ་སྔ་མ་དང་གཅིག་མཚུངས་ཀྱི་སྒོ་ནས་འཇིག་རྟེན་གྱི་མཐའ་
ལ་མ་ཐུག་གི་བར་འཕེན་པའི་དབང་དུ་བྱས་ན་ཡང་། གྲི་ཟོར་དེ་འབེན་གྱི་ལྟེ་བ་ལ་མི་ཕོག་པའི་
རྣམ་པ་དེ་གཏན་ནས་མཐོང་མི་ཐུབ། འོན་ཀྱང་ཕྲ་བའི་ཚད་ཀྱི་ཐོག་ནས་དངོས་པོ་རྣམས་ཀྱི་རྣམ་པ་
དེ་མི་མཚུངས་པ་ཞིག་རེད། རྡུལ་ཕྲན་གཅིག་རྐྱང་ཞིག་གིས་གྲུབ་པའི་གྲི་ཟོར་གཅིག་ལ་འབེན་གྱི་
ལྟེ་བ་ཕོག་ཐུབ་པའི་སྲིད་ཕྱོད་དེ་བརྒྱ་ཆ་དགུ་བཅུ་ཐམ་པ་ཡོད་ཅིང་། འབེན་གྱི་ལྟེ་བ་ལས་གཞན་
ལ་ཕོག་པའི་སྲིད་ཚད་དེ་བརྒྱ་ཆ་ལྔ་ལྡན་ལ། ད་དུང་བརྒྱ་ཆ་ལྔ་ནི་འབེན་ལ་མི་ཕོག་པའི་སྲིད་ཚད་
ཡིན་ན། ཁྱོད་ཀྱིས་གྲི་ཟོར་འཕེན་པའི་སྔོན་ནས་འབྱུང་བར་འགྱུར་བའི་རྣམ་པ་དེ་དེ་དག་ལས་གང་
ཡང་རུང་བ་ཞིག་ཡིན་པར་བསྟན་མི་ནུས་ཞིང་། བསྟན་ནུས་པ་དེ་ནི། ཁྱོད་ཀྱིས་ཐེངས་བརྒྱ་ཐམ་
པ་འཕང་ན་དགུ་བཅུ་ཐམ་པ་འབེན་གྱི་ལྟེ་བ་ལ་ཕོག་རྒྱུ་ཡིན་པ་ཙམ་ཞིག་སྔོན་དཔག་བྱེད་རྒྱུ་དེ་ཉིད་
ཡིན་ནོ།།
དེའི་ཕྱིར། ནུས་རྡུལ་ཤུགས་རིག་གིས་གཡོལ་ཐབས་མེད་པའི་སྔོན་དཔག་རུང་མིན་རང་
བཞིན་ནམ་ཡང་ན་སྐབས་སྟུན་རང་བཞིན་རྣམས་ཚན་རིག་གི་ནང་དུ་བསྡུས་པ་རེད། ལྟ་བ་འདི་
ཉིད་གོང་དུ་སྤེལ་བ་ལ་ཨེ་ཡན་སེ་ཐན་གྱིས་བྱེད་ལས་གཙོ་ཆེན་ཞིག་བཏོན་མོད། དེ་ལྟ་ན་ཡང་
ཁོས་ནི་འདི་ལ་དགག་རྒྱག་ཤིན་ཏུ་དྲག་པོ་བྱེད་པ་རེད། དངོས་ཡོད་ཀྱི་གནས་ཚུལ་ལ། ཨེ་ཡན་
སེ་ཐན་གྱིས་ནུས་རྡུལ་ཤུགས་རིག་གི་རིག་གཞུང་ལ་བཞག་པའི་བྱས་རྗེས་དེས་ནོ་པེར་བྱ་དགའ་
ཐོབ་པ་རེད། དེ་ལྟ་ཡིན་མོད་ཀྱི། ཨེ་ཡན་སེ་ཐན་གྱིས་འཇིག་རྟེན་འདི་ནི་སྲིད་ཕྱོད་ཀྱི་དབང་སྒྱུར་
འོག་ཏུ་ཡོད་པའི་ལྟ་བ་འདི་དང་ལེན་གཏན་ནས་བྱེད་མ་མྱོང་ལ། ཁོའི་ནང་སེམས་ཀྱི་རྣམ་པ་དེ་ནི་
ཁོ་རང་གི་ལེགས་བཤད་ལྷ་ཆེན་གྱིས་ཤོ་རྡེའུ་མི་འཕེན་ཞེས་པ་དེ་ལ་བརྟེན་ནས་ཤེས་ཐུབ་བོ།།
ང་ཚོས་བཤད་པ་ཇི་ལྟ་བ་བཞིན་དུ། ཚན་རིག་རིག་གཞུང་གི་དཔྱད་ཞིབ་ཚད་ལེན་དེ་ནི་དེའི་
ཚོད་ལྟའི་མཇུག་འབྲས་སྔོན་དཔག་བྱེད་པའི་ནུས་པ་དེ་ཡིན། ནུས་རྡུལ་ཤུགས་རིག་གིས་ང་ཚོའི་
ནུས་པ་ལ་ཚོད་འཛིན་བྱས་སོང་བ་རེད། དེ་ལྟ་ན་ནུས་རྡུལ་ཤུགས་རིག་གིས་ཚན་རིག་དེ་ལ་ཡང་
ཚོད་འཛིན་བྱས་སོང་བ་ཡིན་ནམ་ཞེ་ན། གལ་ཏེ་ཚན་རིག་དེ་གོང་དུ་འཕེལ་དགོས་ན། ང་ཚོའི་
ཚན་རིག་ལས་ཀ་བྱེད་པའི་ཐབས་ཚུལ་དེ་རང་བྱུང་གི་གནས་ལུགས་ཞིག་ལ་བརྟེན་དགོས། འདི་
འདྲའི་གནས་ཚུལ་གྱི་འོག་ནས། ང་ཚོས་སྔོན་དཔག་ཅེས་པའི་དོན་དེའི་ངོས་བཟུང་གསར་པ་ཞིག་
བྱེད་དགོས་པ་རང་བྱུང་གིས་ང་ཚོ་ལ་བསྟན་འོང་བ་རེད། ང་ཚོས་ཚོད་ལྟ་བྱེད་ཐེངས་རེ་རེའི་མཇུག་
འབྲས་དེ་མ་འཁྲུལ་བར་སྔོན་དཔག་བྱེད་ཐབས་མེད་པ་ཞིག་ཡིན་སྲིད། འོན་ཀྱང་ང་ཚོས་ཚོད་ལྟ་
ཐེངས་མང་པོ་བྱེད་པ་དང་། མ་ཟད་མཇུག་འབྲས་མི་མཚུངས་པ་སྣ་ཚོགས་པ་འབྱུང་བའི་སྲིད་ཕྱོད་
དེ་ནུས་རྡུལ་ཤུགས་རིག་གིས་སྔོན་དཔག་ཐུབ་པའི་ནང་དུ་ཡོད་མེད་དེ་ཐག་ཆོད་ཐུབ་པ་ཡིན། དེའི་
ཕྱིར། ངེས་མིན་རང་བཞིན་གྱི་རྩ་བའི་རིགས་པ་དེ་ཡང་ཡོད་མོད། འོན་ཀྱང་དངོས་ཁམས་རིག་
པའི་ངེས་སྲོལ་གྱིས་འཇིག་རྟེན་ལ་དབང་སྒྱུར་བྱེད་པར་འདོད་པའི་ལྟ་བ་དེ་འདོར་དགོས་དོན་མེད།
དངོས་གནས་བྱས་ན། ནུས་རྡུལ་ཤུགས་རིག་དང་ཚོད་ལྟ་གཉིས་གུང་འགྲིག་པའི་ཚུལ་དེ་ཤིན་ཏུ་
མཛེས་སྡུག་ལྡན་པ་ཞིག་ཡིན་པའི་དབང་གིས། ཚན་རིག་པ་མང་ཆེ་ཤོས་ཀྱིས་ཡིད་མོས་སྤྲོ་སྣང་གི་
སྒོ་ནས་དེ་དང་ལེན་བྱས་སོང་བ་རེད།
ཧེ་སེང་པིར་གྷི་ཡི་ངེས་མིན་རང་བཞིན་གྱི་གཙོ་ཆེ་བའི་དོན་སྙིང་གཅིག་ནི། གཞི་རྡུལ་དེས་
སྐབས་འགའ་ཞིག་ལ་ནི་འགུལ་རླབས་ཀྱི་རྣམ་པས་གནས། དེ་ནི་ང་ཚོས་མཐོང་ཟིན་པ་བཞིན་དེ་
ལ་གནས་སམ་གོ་ས་ངེས་པ་གང་ཡང་མེད། སྲིད་ཕྱོད་ཀྱི་ཁྱབ་ཚུལ་གང་རུང་ཞིག་གི་ངེས་མིན་རང་
བཞིན་གྱིས་གནས་པ་ཡིན། དེ་དང་མཚུངས་པར། འོད་དེ་ཡང་རླབས་ཀྱིས་གྲུབ་པ་ཡིན་མོད། ཕུ་
ལམ་ཁི་ཡི་ནུས་རྡུལ་ལྟ་བ་དེས་འོད་དེ་སྐབས་འགའ་ཞིག་ལ་གཞི་རྡུལ་གྱིས་གྲུབ་པ་ལྟ་བུ་ཡང་སྣང་
འོང་པ་དང་། དེ་ཡང་རླབས་ཐུམ་མམ་ནུས་རྡུལ་གྱི་རྣམ་པས་སྤྲོས་པ་དང་བསྡུད་པར་བྱེད་པ་བསྟན་
ཡོད། དངོས་ཡོད་ཀྱི་གནས་ཚུལ་ལ། ནུས་རྡུལ་ཤུགས་རིག་གི་རིག་གཞུང་དེ་ནི་ཆེས་གསར་གྱི་
རྣམ་པའི་གྲངས་རྩིས་ཀྱི་ཐོག་ཏུ་གཞིར་བཅས་ཡོད། དེས་ད་ནི་ཡང་ན་རླབས་ཡིན་དགོས་ལ་ཡང་
ན་གཞི་རྡུལ་ཡིན་དགོས་པ་དེ་ལྟ་བུའི་སྒོ་ནས་འཇིག་རྟེན་གྱི་ངོ་བོ་འདི་ལ་འགྲེལ་བཤད་མི་བྱེད་པ་
ཡིན། དོན་འགའ་ཞིག་གི་ཆེད་དུ་གཞི་རྡུལ་དེ་རླབས་ཉིད་དུ་བཟུང་ན་ཕན་པ་ཆེན་པོ་ཡོད་པ་རེད།
ཡང་དོན་འགའ་ཞིག་གི་དབང་གིས་རླབས་དེ་གཞི་རྡུལ་ཉིད་དུ་བཟུང་ན་ཆེས་ལེགས་པ་ཡིན། འོན་
ཀྱང་བསམ་བློ་གཏོང་ཚུལ་འདི་དག་ཀྱང་ཐབས་མཁས་ཙམ་ཞིག་ཡིན་ནོ། །འདི་ཉིད་དངོས་ཁམས་
རིག་པ་བ་རྣམས་ཀྱིས་ནུས་རྡུལ་ཤུགས་རིག་གི་ནང་དུ་རྡུལ་རླབས་གཉིས་ལྡན་གྱི་རང་བཞིན་དང་
ལྡན་པ་ཡིན་ནོ་ཞེས་བཤད་པ་དེ་ཉིད་ཡིན་ནོ།།
ནུས་རྡུལ་ཤུགས་རིག་གི་ནང་གི་འགུལ་རླབས་ཀྱི་བསམ་བློ་གཏོང་ཚུལ་འདི་ལ་གཙོ་ཆེ་བའི་
འབྲས་བུ་ནི། གཞི་རྡུལ་གཉིས་ཀྱི་བར་གྱི་རྐྱེན་ཐེབས་དེ་མཐོང་ཐུབ་པར་བྱེད་པ་ཡིན། སྤྱིར་
བཏང་གི་དབང་དུ་བྱས་ན། རྐྱེན་ཐེབས་ཞེས་པ་དེ་ནི་རླབས་ཁོ་ན་ལ་འབྱུང་བའི་སྣང་ཚུལ་ཞིག་
ཡིན་པར་བསམ་པ་ཡིན། དེའི་དོན་ཡང་། རླབས་གཉིས་ཕན་ཚུན་དུ་འཕྲད་པ་ན། རླབས་གཅིག་
གི་རླབས་རྩེ་དེ་རླབས་གཞན་ཞིག་གི་རླབས་གཤོང་དང་སྐྱར་བརྩེགས་འབྱུང་ཐུབ། དེ་འདྲའི་རྣམ་
པའི་འོག་ནས། རླབས་གཉིས་ལ་ལྡོག་མཚན་གྲུབ་པ་དང་། དེ་འདྲའི་རླབས་གཉིས་པོ་འཕྲད་པ་
ན་ཕན་ཚུན་དུ་མེད་པར་བྱེད་འགྲོ་བ་ཡིན་གྱི། མི་རྣམས་ཀྱིས་སྔོན་དཔག་བྱས་པ་བཞིན་དུ། དེ་
གཉིས་བསྡོམས་ནས་སྔར་ལས་ཀྱང་ཆེ་བའི་རླབས་དུ་འགྱུར་འགྲོ་བ་ལྟ་བུ་ནི་མ་ཡིན་ནོ། །འོད་ཀྱི་
རྣམ་པའི་དབང་དུ་བྱས་ན། སྤོས་ཆལ་ལྦུ་བའི་ཐོག་ཏུ་ཁ་དོག་སྣ་ཚོགས་པ་མངོན་འོང་བ་དེ་ཉིད་
རྒྱུས་ཡོད་པའི་རྐྱེན་ཐེབས་ཀྱི་དངོས་དཔེ་ཞིག་ཡིན། འདི་ནི་ལྦུ་བ་འགྲུབ་པར་བྱེད་པའི་ཆུ་ཡི་སྐྱི་
སྲབ་ཀྱི་ཕྱོགས་གཉིས་ནས་འོང་བའི་འོད་ཀྱི་ལྡོག་འཕྲོའི་རྐྱེན་ལས་བྱུང་བའི་ཚུར་སྣང་ཞིག་རེད།
འོད་དཀར་པོ་དེ་ནི་རླབས་ཚད་མི་མཚུངས་པ་སྣ་ཚོགས་པའམ་ཡང་ན་ཁ་དོག་མི་མཚུངས་པ་སྣ་
ཚོགས་པའི་འོད་རླབས་ཀྱིས་གྲུབ་པ་ཡིན། ལྦུ་བའི་ཐོག་གི་རླབས་ཚད་འགའ་ཞིག་གི་རླབས་རྩེ་
དང་ལྡོག་སྤྲོས་ཀྱི་རླབས་གཤོང་འཕྲད་ནས་ཕན་ཚུན་མེད་པར་བྱེད་པ་ན། རླབས་ཚད་དེ་དག་ལ་
ལྟོས་པའི་ཁ་དོག་དེ་ལྡོག་སྤྲོས་ཀྱི་ནང་ནས་མེད་པར་འགྱུར་འགྲོ་བ་ཡིན་ལ། དེའི་ཕྱིར། ལྡོག་
སྤྲོས་ཀྱི་འོད་དེ་ཁ་དོག་ཚོན་ལྡན་དུ་སྣང་འོང་བ་ཡིན་ནོ།།
དེ་ལྟ་ན་ཡང་། ནུས་རྡུལ་ཤུགས་རིག་གི་རྡུལ་རླབས་གཉིས་ལྡན་རང་བཞིན་གྱི་ལྟ་བའི་དབང་
གིས། གཞི་རྡུལ་ལ་ཡང་རྐྱེན་ཐེབས་འབྱུང་དུ་རུང་ལ། སྲུབས་ཟུང་ཚོད་ལྟ་དེ་ཉིད་དེའི་སྐད་གྲགས་
ཅན་གྱི་དངོས་དཔེ་ཞིག་ཡིན། དེ་ཡང་སྲུབས་ཀ་གཉིས་དང་ལྡན་པའི་བཅད་པང་ཞིག་ཡོད་པར་
བསམ། གཞི་རྡུལ་རྣམས་སྲུབས་ཀ་དེ་གཉིས་བརྒྱུད་ནས་གཏོང་བ་ན་ཅི་ཞིག་འབྱུང་བར་འགྱུར་བ་
བསམ་པའི་སྔོན་དུ། སྲུབས་ཀ་དེ་གཉིས་ནས་འོད་སྤྲོས་ནས་ཅི་ཞིག་འབྱུང་བར་འགྱུར་བར་དཔྱད་
ཞིབ་བྱེད། ཁྱོད་ཀྱིས་ཁ་དོག་ཁྱད་པར་བ་དང་ལྡན་པའི་འོད་༼དེ་ཡང་རླབས་ཚད་ཁྱད་པར་བ་
ཡིན༽ ཀྱི་འབྱུང་ཁུངས་ཞིག་བཅད་པང་གི་ཕྱོགས་གཅིག་ཏུ་སྒྲིག་པར་བྱས་ན། འོད་མང་ཆེ་ཤོས་དེ་
ནི་བཅད་པང་གི་ཐོག་ཏུ་ཕོག་འགྲོ་བ་ཡིན་ལ། འོན་ཀྱང་འོད་ཉུང་ཤོས་ཤིག་ནི་སྲུབས་ཀ་བརྒྱུད་དེ་
འགྲོ་བར་བྱེད་པ་ཡིན་ནོ། །ད་ལྟ་བཅད་པང་དེའི་རྒྱབ་ལོག་ཏུ་འཆར་ཡོལ་ཞིག་སྒྲིག་ཏེ། འཆར་
ཡོལ་གྱི་ངོས་དེས་སྲུབས་ཀ་གཉིས་པོ་བརྒྱུད་ནས་འོང་བའི་རླབས་རྣམས་སྡུད་ལེན་བྱེད་པ་ཡིན།
འོན་ཀྱང་། སྤྱིར་བཏང་གི་དབང་དུ་བྱས་ནས་བཤད་ན། འོད་དེ་འོད་ཀྱི་འབྱུང་ཁུངས་ནས་བྱུང་བ་
དང་དེ་ནས་སྲུབས་ཀ་གཅིག་བརྒྱུད་ནས་འཆར་ཡོལ་གྱི་ངོས་སུ་ཕོག་པ་ལ་བགྲོད་དགོས་པའི་བར་
ཐག་དང་སྲུབས་ཀ་གཞན་ཞིག་བརྒྱུད་དེ་འཆར་ཡོལ་གྱི་ངོས་གང་རུང་དུ་ཕོག་པ་ལ་བགྲོད་དགོས་
པའི་བར་ཐག་གཉིས་པོ་དེ་མི་མཚུངས་པ་ཡིན། དེའི་ཕྱིར་སྲུབས་གཉིས་ལས་འོང་བའི་རླབས་དེ་
འཆར་ཡོལ་གྱི་ངོས་སུ་སླེབ་པ་ན་ཡང་མི་མཚུངས་པ་ཡིན། གནས་འགའ་ཞིག་ལ་ཕོག་པའི་རླབས་
རྩེ་དང་རླབས་གཞན་གྱི་རླབས་གཤོང་ཕྲད་པའི་དབང་གིས་ཕན་ཚུན་མེད་པར་བྱེད་འགྲོ་བ་ཡིན།
དེ་ལས་གཞན་པའི་གནས་སུ་རླབས་རྩེ་དང་རླབས་རྩེ་ཕྲད་པ་དང་རླབས་གཤོང་དང་རླབས་གཤོང་
ཕྲད་པས་ཇེ་ཆེ་འགྲོ་བ་ཡིན། གནས་ཚུལ་ཕལ་ཆེ་བ་རྣམས་སུ་ནི་རྣམ་པ་དེ་དེ་གཉིས་ཀྱི་བར་དུ་
ཡོད་པ་ཡིན། དེ་ནི་སྣང་མུན་སྤེལ་མའི་ཆུ་རིས་ཁྱད་པར་བ་ཞིག་ཡིན་ནོ།།
གལ་ཏེ་ཁྱོད་ཀྱིས་འགྲོས་ངེས་པ་དང་ལྡན་པའི་གློག་རྡུལ་ལྟ་བུའི་གཞི་རྡུལ་གྱིས་འོད་ཁུངས་ཀྱི་
ཚབ་བྱས་ན། དེ་ལ་ཡང་དེ་དང་མཚུངས་པའི་ཆུ་རིས་འབྱུང་ཐུབ་པ་ཡིན། དེ་ནི་དངོས་གནས་མི་
རྣམས་ཧ་ལས་སུ་བཅུག་པ་ཞིག་རེད། ༼ནུས་རྡུལ་ཤུགས་རིག་གི་དབང་དུ་བྱས་ན། གལ་ཏེ་གློག་
རྡུལ་ལ་འགྲོས་ངེས་པ་ཞིག་དང་ལྡན་ན། དེ་ལ་ལྟོས་པའི་དངོས་པོའི་རླབས་དེ་ལ་ཡང་རླབས་ཚད་
ངེས་པ་དང་ལྡན་པ་ཡིན༽གལ་ཏེ་ཁྱོད་ཀྱིས་སྲུབས་ཀ་གཅིག་ཕྱེས་པ་དང་། མ་ཟད་བཅད་པང་ལ་
གཏད་ནས་གློག་རྡུལ་འཕེན་པ་ན། གློག་རྡུལ་མང་ཆེ་ཤོས་ནི་བཅད་པང་གིས་འགོག་འགྲོ་ལ།
འོན་ཀྱང་གློག་རྡུལ་འགའ་ཞིག་ནི་སྲུབས་ཀ་བརྒྱུད་དེ་འཆར་ཡོལ་གྱི་ཐོག་ཏུ་ཕོག་འགྲོ་བ་ཡིན།
དེའི་ཕྱིར་སྲུབས་ཀ་གཉིས་པ་དེ་ཡང་ཕྱེས་པའི་དབང་དུ་བྱས་ན་ཡང་། འཆར་ཡོལ་གྱི་ཐོག་ཏུ་ཕོག་
པའི་གློག་རྡུལ་གྱི་གྲངས་དེ་མང་དུ་འགྲོ་བ་ཙམ་ཡིན་དགོས་པར་བསམ་པ་དེ་ལ་ལྟ་ཙམ་བྱས་ན་
རིགས་པ་དང་མཐུན་པ་ཞིག་རེད། འོན་ཀྱང་། ཁྱོད་ཀྱིས་སྲུབས་ཀ་གཉིས་པ་དེ་ཕྱེས་པའི་སྐབས་
སུ། འཆར་ཡོལ་གྱི་ཐོག་ཏུ་ཕོག་པའི་གློག་རྡུལ་གྱི་གྲངས་དེ་གནས་འགའ་ཞིག་ནས་མང་བ་ཡིན་
ལ། གནས་འགའ་ཞིག་ནས་ཉུང་དུ་འགྲོ་བ་ཡིན། གློག་རྡུལ་དེ་ཡང་རླབས་དང་མཚུངས་པའི་རྐྱེན་
ཐེབས་བྱེད་པ་ཡིན་གྱི། གཞི་རྡུལ་ཞིག་གི་སྤྱོད་པ་དང་མི་མཚུངས་པ་ཡིན་ནོ།།༼བར་བཅུག་པར་
རིས་ལ་ལྟོས༽
ད་ལྟ་སྲུབས་ཀ་གཉིས་ནས་ཐེངས་རེ་ལ་གློག་རྡུལ་རེ་བཏང་བར་བྱས་ན། སྔར་བཞིན་དུ་རྐྱེན་
ཐེབས་འབྱུང་བ་ཡིན་ནམ་ཞེས་དྲིས་ན། གློག་རྡུལ་གཅིག་ནི་སྲུབས་ཀ་གང་ཡང་རུང་བ་གཅིག་ཁོ་
ན་ནས་འགྲོ་བ་ཡིན་པས་རྐྱེན་ཐེབས་ཆུ་རིས་འབྱུང་ཐབས་མེད་བསམ་པར་བྱེད་སྲིད་དོ། །འོན་
ཀྱང་དངོས་ཡོད་ཀྱི་གནས་ཚུལ་ལ་ནི། ཐ་ན་ཐེངས་རེ་ལ་གློག་རྡུལ་རེ་རེ་ཁོ་ན་གཏོང་བའི་དབང་དུ་
བྱས་ན་ཡང་། སྔར་བཞིན་དུ་རྐྱེན་ཐེབས་ཀྱི་ཆུ་རིས་འབྱུང་བ་ཡིན་ནོ། །དེའི་ཕྱིར། གློག་རྡུལ་རེ་
རེ་བཞིན་དུས་མཉམ་དུ་སྲུབས་གཉིས་ཆར་ནས་འགྲོ་བ་དང་། མ་ཟད་རང་ཉིད་དང་རྐྱེན་ཐེབས་
འབྱུང་བ་ཡིན་ནོ།།
གཞི་རྡུལ་གྱི་བར་གྱི་རྐྱེན་ཐེབས་ཀྱི་སྣང་ཚུལ་དེ་ནི་ང་ཚོས་རྡུལ་ཕྲན་གྱི་སྒྲིག་གཞི་ལ་རྒྱུས་ལོན་
བྱེད་པའི་གནད་དེ་ཡིན། རྡུལ་ཕྲན་ནི་རྩ་བའི་རྩིས་གཞི་ཞིག་ཡིན། འགྲོ་བ་མིའི་རིགས་དང་ང་
ཚོའི་འཇིག་རྟེན་འདིའི་དངོས་པོ་ཐམས་ཅད་ཀྱང་རྡུལ་ཕྲན་གྱིས་གྲུབ་པ་ཡིན། དུས་རབས་ཉི་ཤུ་
པའི་སྟོད་ཙམ་ནས་མི་རྣམས་ཀྱིས། རྡུལ་ཕྲན་དང་རྒྱུ་སྐར་གྱིས་ཉི་མ་ལ་བསྐོར་ནས་འགྲོ་བ་གཉིས་
ཤིན་ཏུ་མཚུངས་པ་ཡིན་བསམ་པར་བྱེད། གློག་རྡུལ་༼གློག་ཁུར་མོ་དང་ལྡན་པའི་གཞི་རྡུལ༽གྱིས་
གློག་ཁུར་ཕོ་དང་ལྡན་པའི་ལྟེ་བའི་རྡུལ་སྙིང་ལ་སྐོར་ནས་སྤྱི་འཁོར་བྱེད་པ་རེད། ཕོ་མོའི་གློག་ཁུར་
གྱི་བར་གྱི་འཐེན་ཤུགས་ཀྱི་དབང་གིས་གློག་རྡུལ་རྣམས་ཁོ་རང་གི་རྒྱུ་ལམ་གྱི་ནང་དུ་གནས་པར་
བྱེད་པ་ཡིན་པས། འདི་དང་ཉི་མ་དང་རྒྱུ་སྐར་རྣམས་ཀྱི་བར་གྱི་འཐེན་ཤུགས་ཀྱིས་འཐེན་ནས་རྒྱུ་
སྐར་གྱི་འཁོར་ལམ་གྱི་ནང་དུ་གནས་པར་བྱེད་པའི་ཚུལ་གཉིས་མཚུངས་པར་འདོད་པ་ཡིན། ནུས་
རྡུལ་ཤུགས་རིག་འཇིག་རྟེན་དུ་བྱུང་བའི་སྔོན་ནས། རྡུལ་ཕྲན་གྱི་ལྟ་བ་འདི་ཉིད་ནི་སྐྱོན་ཅན་ཞིག་
ཡིན། དེ་ལྟ་བུའི་ཚུལ་གྱིས་སྤྱི་འཁོར་བྱེད་པའི་གློག་རྡུལ་གྱིས་འགྱེད་འཕྲོ་གཏོང་བར་བྱེད་འོང་
བར་སྲོལ་རྒྱུན་གྱི་ཤུགས་རིག་དང་གློག་རིག་པའི་གཏན་སྲོལ་གྱིས་སྔོན་དཔག་བྱས། དེ་ལྟ་ན།
འགྱེད་འཕྲོ་དེས་དེ་རྣམས་ཀྱི་ནུས་ཚད་ཤོར་བར་བྱེད་པ་དང་། མ་ཟད་དེའི་ཕྱིར་ཡང་རྡུལ་ཕྲན་སྙིང་
པོ་ལ་ཐུག་གི་བར་དུ་ནང་དུ་ཕྱོགས་ནས་འཁྱིལ་འཁོར་བྱེད་འགྲོ་བ་ཡིན་ནོ། །འདིས་ནི་རྡུལ་ཕྲན་དང་།
དངོས་གནས་བྱས་ནས་དངོས་པོ་ཐམས་ཅད་ཀྱང་ཤིན་ཏུ་མྱུར་བའི་སྒོ་ནས་སྟུག་ཚད་ཤིན་ཏུ་ཆེ་བའི་
རྣམ་པ་ཞིག་ཏུ་རྡིབ་སྡུད་དུ་འགྱུར་འགྲོ་དགོས་པར་མཚོན་པ་ཡིན་མོད། དེ་ལྟ་བུ་ཞིག་བྱུང་མྱོང་མེད་
པ་མངོན་སུམ་གྱིས་གྲུབ་པས་དེ་དང་འགལ་བ་ཡིན་ནོ།།
༡༩༡༣ལོར་ཏན་མག་གི་དངོས་ཁམས་རིག་པ་བ་ནེལ་སི•པོ་ཧོར་གྱིས་དོན་འདི་ཉིད་ཀྱི་
འགྲེལ་བཤད་ལ་མཁོ་བའི་གྲོལ་བ་འགའ་ཞིག་རྙེད། གློག་རྡུལ་དེ་ལྟེ་བའི་རྡུལ་སྙིང་དང་བར་ཐག་
རིང་ཐུང་དེ་ངེས་མེད་དུ་ཡོད་པ་མ་ཡིན་པར་ཚོད་ངེས་པ་ཅན་ཞིག་གི་ཐོག་ནས་སྤྱི་འཁོར་བྱེད་པ་
ཡིན་སྲིད་ལ། ཚད་ངེས་པ་དང་ལྡན་པའི་བར་ཐག་དེའི་ཐོག་ནས་གློག་རྡུལ་གཅིག་གམ་ཡང་ན་
གཉིས་ཙམ་ཁོ་ནས་སྤྱི་འཁོར་བྱེད་དུ་རུང་བ་ཡིན། ཞེས་བསྟན་པར་བྱས། དེས་རྡིབ་སྡུད་དུ་འགྲོ་
བའི་སྐྱོན་དེ་སྤོང་བར་བྱས་པ་ཡིན། འདིའི་རྒྱུ་མཚན་ནི་ནང་གི་ཚད་དང་བཅས་པའི་རྒྱུ་ལམ་དེ་དག་
གང་ཟིན་ན། གློག་རྡུལ་དེ་དེའི་ནང་དུ་ཕྱོགས་ནས་འཁྱིལ་འཁོར་བྱེད་འགྲོ་ཐབས་མེད་པ་རེད།
དཔེ་རྣམ་འདི་ཉིད་ཀྱིས་ཆེས་ལེགས་པའི་སྒོ་ནས་ཤིན་ཏུ་སླ་བའི་ཧའེ་རྡུལ་གྱི་སྒྲིག་གཞི་ལ་འགྲེལ་
བཤད་བྱས་པ་རེད། ཧའེ་རྡུལ་དེ་ལ་རྡུལ་སྙིང་ལ་བསྐོར་ནས་སྤྱི་འཁོར་བྱེད་པའི་གློག་རྡུལ་གཅིག་
ཁོ་ན་དང་ལྡན་པ་ཡིན། འོན་ཀྱང་། ཇི་ལྟ་བུའི་སྒོ་ནས་དེ་ལས་ཀྱང་རྙོག་འཛིང་ཆེ་བའི་རྡུལ་ཕྲན་ལ་
ཁ་སྤོ་དགོས་པ་མི་རྣམས་ཀྱིས་གསལ་པོ་ཞིག་མི་ཤེས་པ་རེད། གཞན་ཡང་། ཚད་དང་བཅས་པའི་
རྒྱུ་ལམ་གྱི་དོན་གང་ཞིག་ཡིན་བལྟ་ཙམ་བྱས་ན་ལྟ་བ་དེ་ཡང་རྡོ་ཆགས་ལྷུ་སྒྲིག་ཙམ་ཡིན་པ་ལྟ་བུར་
ཡོད། དེ་ནི་གྲངས་རྩིས་ཀྱི་ཐོག་གི་ཐབས་རྩལ་ཙམ་ཞིག་ཡིན་ལ། རང་བྱུང་གི་གནས་ཚུལ་དེ་ཅིའི་
ཕྱིར་དུ་དེ་ལྟ་བུ་ཞིག་ཡིན་པའི་རྒྱུ་མཚན་ཤེས་མཁན་གྱི་མི་ཞིག་མེད་པའམ། ཡང་ན་དེའི་ཕག་ཏུ་དེ་
ལས་ཟབ་པའི་གཏན་སྲོལ་ཞིག་ཡོད་མེད་ཤེས་མཁན་མེད་པ་ཡིན། ནུས་རྡུལ་ཤུགས་རིག་གི་རིག་
གཞུང་གསར་པ་དེས་དོན་དེ་ཐག་གཅོད་བྱས། རྡུལ་ཕྲན་སྙིང་པོ་ལ་བསྐོར་ནས་རྒྱུ་བའི་གློག་རྡུལ་དེ་
རླབས་ཤིག་ཡིན་པར་ལྟ་བར་བྱེད་དུ་རུང་བ་ཡིན་པར་བསྟན་ཡོད། དེའི་རླབས་ཚད་དེ་ནི་ཁོ་རང་
གི་མགྱོགས་ཚད་ལ་རག་ལས་ཡོད། དེ་ནི་དཔེར་ན་པོ་ཧོར་གྱིས་རླབས་དེས་ངེས་པ་དང་ལྡན་པའི་
བར་ཐག་ཞིག་ནས་རྡུལ་སྙིང་ལ་སྐོར་ནས་སྤྱི་འཁོར་བྱེད་པར་འདོད་པ་བཞིན་ཡིན། རྒྱུ་ལམ་
འགའ་ཞིག་གི་རིང་ཐུང་དེ་ནི་གློག་རྡུལ་རླབས་ཚད་རིལ་གྲངས་ལྡབ་གྲངས་ཡིན་༼ ཆ་གྲངས་ལྡབ་
གྲངས་དང་འགལ་བ་ཡིན༽རྒྱུ་ལམ་འདི་དག་ལ་ལྟོས་ན། འཁོར་ཐེངས་རེ་བྱས་པའི་རྗེས་སུ་ཡང་
རླབས་རྩེ་སྔར་གྱི་རང་གནས་སུ་ཡོད། དེ་འདྲའི་རླབས་དེ་ནི་ཕན་ཚུན་དུ་འཕེལ་བར་བྱེད། རྒྱུ་
ལམ་འདི་དག་ནི་པོ་ཧོར་གྱིས་འདོད་པའི་རྒྱུ་ལམ་དང་མཚུངས་པ་ཡིན། དེ་ལྟ་ན་ཡང་། རིང་ཚད་
དེ་རླབས་ཚད་ཀྱི་རིལ་གྲངས་ལྡབ་གྲངས་མིན་པའི་རྒྱུ་ལམ་ལ་ནི། གློག་རྡུལ་འཁོར་བའི་སྐབས་སུ་
རླབས་རྩེ་རེ་རེ་བཞིན་ཐམས་ཅད་ཀྱང་མཐར་རླབས་གཤོང་གིས་ཕན་ཚུན་དུ་མེད་པར་བྱེད་འགྲོ་བ་
ཡིན། རྒྱུ་ལམ་འདི་དག་ཡོད་དུ་མི་རུང་བ་རེད། དེ་ལྟ་བུའི་ཚུལ་གྱིས་པོ་ཧོར་གྱི་ཡོད་དུ་རུང་བ་དང་
མི་རུང་བའི་རྒྱུ་ལམ་གྱི་གཏན་སྲོལ་ལ་འགྲེལ་བཤད་བྱེད་ཐུབ་པ་རེད།
ཨ་རིས་ཚན་རིག་པ་རི་ཚར་ཏི•ཧྥན་མེན་གྱིས་ལོ་རྒྱུས་བསྡོམས་སྒྲིག་ཅེས་པ་དེ་བསྟན་པར་
བྱས། འདི་ནི་རྡུལ་རླབས་གཉིས་ལྡན་གྱི་ཟུང་ལྡན་རང་བཞིན་ཡིད་ལ་འཁོར་བདེ་བའི་ཐབས་ཤིན་
ཏུ་ལེགས་པོ་ཞིག་རེད། ནུས་རྡུལ་རིག་གཞུང་མ་ཡིན་པའི་སྲོལ་རྒྱུན་གྱི་རིག་གཞུང་གི་ནང་དུ།
རྡུལ་ཕྲན་དེ་ལ་ཡུལ་དུས་ཀྱི་ནང་ནས་རང་རྐྱ་བའི་ལོ་རྒྱུས་སམ་རྒྱུ་ལམ་གཅིག་རྐྱང་ཞིག་ཡོད་པར་
འདོད་པ་རེད། དེ་ལས་ལྡོག་སྟེ། ཧྥན་མེན་གྱི་འདོད་ཚུལ་གྱི་ནང་དུ་གཞི་རྡུལ་དེ་གནས་ཀ་བ་ནས་
ཁ་བའི་བར་དུ་བགྲོད་པ་ལ་བགྲོད་རུང་གི་གནས་ཐམས་ཅད་ནས་བགྲོད་པ་ཡིན་དུ་རུང་བ་རེད།
ཁོས་རྒྱུ་ལམ་ཐམས་ཅད་གྲངས་ཀ་ཆ་གཅིག་དང་འབྲེལ་པར་བྱེད། དེའི་ནང་གི་གྲངས་ཀ་གཅིག་
གིས་རླབས་ཀྱི་ཁྱབ་ཚད་དམ་༼རླབས་ཀྱི་ཆེ་ཆུང་དེ་མཚོན་པ་ཡིན།༽གཞན་པ་དེས་ནི་རླབས་ཀྱི་
གནས་མཚན་ནམ་ཡང་ན་འཁོར་སྐྱོད་ཀྱི་ནང་གི་གནས་དེ་མཚོན་པ་ཡིན་༼དེ་ཡང་དེ་ཉིད་རླབས་རྩེ་
དང་རླབས་གཤོང་དང་དེ་གཉིས་ཀྱི་བར་གྱི་གནས་གང་ཡང་རུང་བ་ཞིག་ལ་གནས་པའི་དོན་ཡིན༽
གཞི་རྡུལ་ཞིག་གནས་ཀ་བ་ནས་ཁ་བའི་བར་གྱི་སྲིད་ཚད་དེ་ནི་གནས་དེ་གཉིས་སྦྲེལ་བར་བྱེད་པའི་
རྒྱུ་ལམ་གྱི་རླབས་ཐམས་ཅད་བསྡོམས་པ་ལས་ཐོབ་པ་ཡིན། སྤྱིར་བཏང་གི་དབང་དུ་བྱས་ནས་
བཤད་ན། ཁྱིམ་མཚེས་སུ་གྱུར་པའི་རྒྱུ་ལམ་གཉིས་བསྡུར་བ་ན། དེའི་གནས་མཚན་ནམ་ཡང་ན་
འཁོར་སྐྱོད་ཀྱི་ནང་གི་གནས་སམ་གོ་ས་དེ་ལ་ཁྱད་པར་ཆེན་པོ་ཡོད་པ་ཡིན། འདིས་ནི་རྒྱུ་ལམ་
འདི་དག་དང་འབྲེལ་བའི་རླབས་དེ་དག་ནི་ཕལ་ཆེར་ཕན་ཚུན་དུ་མེད་པར་བྱས་ཟིན་པར་མཚོན་པ་
ཡིན། དེ་ལྟ་ན་ཡང་། ཉེ་བའི་རྒྱུ་ལམ་འགའ་ཞིག་གི་བར་གྱི་གནས་མཚན་ཁྱད་པར་ཆེན་པོ་མེད་
ལ། དེའི་ཕྱིར་ཡང་རྒྱུ་ལམ་དེ་དག་གི་རླབས་དེ་ཕན་ཚུན་དུ་མེད་པར་བྱེད་མི་འགྲོ་བ་ཡིན། རྒྱུ་
ལམ་དེ་ནི་པོ་ཧོར་གྱི་ཡོད་རུང་གི་རྒྱུ་ལམ་དང་མཚུངས་པ་ཡིན་ནོ།།
གོ་དོན་འདི་དག་གྲངས་རྩིས་ཀྱི་སྤྱི་འགྲོས་ལ་སྦྱར་ན། དེ་ལས་ཀྱང་རྙོག་འཛིང་ཆེ་བའི་རྡུལ་
ཕྲན་དང་ཐ་ན་འདུས་རྡུལ་གྱི་ནང་གི་ཡོད་རུང་གི་རྒྱུ་ལམ་ཡང་ཐད་ཀར་རྩིས་རྒྱག་བྱེད་ཐུབ་པ་ཡིན
འདུས་རྡུལ་ནི་རྡུལ་ཕྲན་འགའ་ཞིག་འདུས་ཏེ་གྲུབ་པ་ཡིན། གློག་རྡུལ་གྱིས་རྡུལ་སྙིང་གཅིག་ཁོ་ན་
ལ་བསྐོར་ནས་འཁོར་བ་མ་ཡིན། འདུས་རྡུལ་གྱི་སྒྲིག་གཞི་དང་དེ་བཞིན་དུ་དེ་དག་ཕན་ཚུན་གྱི་
བྱེད་ལས་དེ་ནི་རྫས་འགྱུར་རིག་པ་ཐམས་ཅད་དང་སྐྱེ་དངོས་རིག་པ་ཐམས་ཅད་ཀྱི་རྨང་གཞི་ཡིན་
པའི་ཕྱིར། ནུས་རྡུལ་ཤུགས་རིག་གིས་རྩ་བའི་ཆ་ནས་ང་ཚོ་ལ་ངེས་མིན་རང་བཞིན་གྱི་བཅད་རྒྱ་
ལས་མི་འདའ་བའི་སྔོན་འགྲོའི་ཆ་རྐྱེན་གྱི་འོག་ནས། ང་ཚོའི་ཉེ་འཁོར་ནས་མཐོང་བའི་དངོས་པོ་
ཀུན་ལ་སྔོན་དཔག་བྱེད་དུ་རུང་བར་བསྟན་པ་རེད། ༼དེ་ལྟ་ན་ཡང་། དངོས་ཡོད་ཀྱི་གནས་ཚུལ་
ལ། ཆེས་སླ་བའི་ཧའེ་རྡུལ་ལས་གཞན། ང་ཚོས་རྡུལ་ཕྲན་གཞན་གྱི་མཉམ་བྱ་རྩིས་ཕྲེང་དེ་དགྲོལ་
མི་ཐུབ། ཧའེ་ལ་གློག་རྡུལ་གཅིག་ཁོ་ན་དང་ལྡན་པ་རེད། ང་ཚོས་ཉེ་འདྲའི་ཐབས་དང་རྩིས་རྒྱག་
ལ་བརྟེན་ནས་དེ་ལས་ཀྱང་རྙོག་འཛིང་ཆེ་བའི་རྡུལ་དང་འདུས་རྡུལ་ལ་དབྱེ་ཞིབ་བྱེད་དགོས་པ་ཡིན་
ནོ།།༽
ནུས་རྡུལ་རིག་གཞུང་དེ་ཤིན་ཏུ་ལེགས་གྲུབ་བྱུང་བའི་རིག་གཞུང་ཡིན། དེ་ནི་ཕལ་ཆེར་དེང་
རབས་ཚན་རིག་དང་ལག་རྩལ་ཐམས་ཅད་ཀྱི་རྨང་གཞི་ཡིན། གློག་འདྲེན་ཕྱེད་གཟུགས་དང་
འདུས་གྲུབ་གློག་ལམ་གྱི་སྤྱོད་པ་ལ་དེས་དབང་སྒྱུར་བྱེད་བཞིན་ཡོད། དེ་དག་ཐམས་ཅད་ཀྱང་
བརྙན་འཕྲིན་དང་རྩིས་འཁོར་གྱི་གློག་རྡུལ་སྒྲིག་ཆས་ཀྱི་ཆེས་གཙོ་ཆེ་ཞིང་མེད་ན་མི་རུང་བའི་ལྷུ་
ལག་དེ་ཡིན། གཞན་ཡང་། ནུས་རྡུལ་ཤུགས་རིག་དེ་ད་དུང་ཡང་དེང་རབས་ཀྱི་རྫ་ས་འགྱུར་རིག་
པ་དང་སྐྱེ་དངོས་རིག་པའི་རྨང་གཞི་ཡིན། དེང་གི་དུས་རང་བྱུང་ཚན་རིག་གི་ནང་ནས་ནུས་རྡུལ་
ཤུགས་རིག་གིས་མཐའ་གཅིག་ཏུ་དབང་བསྒྱུར་བྱེད་མ་ཐུབ་པའི་ཁྱབ་ཁོངས་གཅིག་པུ་དེ་ནི་འཐེན་
ཤུགས་དང་འཇིག་རྟེན་གྱི་རགས་པའི་ཆེ་ཚད་ཀྱི་སྒྲིག་གཞི་དེ་ཙམ་ཡིན། སྔོན་དུ་བཤད་པ་བཞིན།
ཨེ་ཡན་སེ་ཐན་གྱི་ཁྱབ་ཆེ་བའི་ལྟོས་བཅས་སྨྲ་བས་ནུས་རྡུལ་ཤུགས་རིག་གི་ངེས་མིན་རང་བཞིན་
གྱི་རྩ་བའི་རིགས་པ་དེ་བསྡུ་ཐུབ་མེད། རིག་གཞུང་དེ་དང་མཐུན་ཐབས་བྱེད་དགོས་ན་ངེས་མིན་
རང་བཞིན་དེ་ལ་བསམ་བློ་གཏང་འོས་པ་ཞིག་རེད།
ང་ཚོས་གོང་གི་ལེའུའི་ནང་ནས་མཐོང་བ་བཞིན་དུ། ཁྱབ་ཆེ་བའི་ལྟོས་བཅས་སྨྲ་བ་དེ་ལ་བཟོ་
བཅོས་བྱེད་དགོས་ངེས་ཡིན་པ་ང་ཚོས་ཤེས་ཟིན་པ་རེད། དེའི་རྒྱུ་མཚན་ཡང་སྲོལ་རྒྱུན་གྱི་ཁྱབ་ཆེ་
བའི་ལྟོས་བཅས་སྨྲ་བས་ཚད་མེད་པའི་སྟུག་ཚད་ཅན་གྱི་མཚར་གནས་ཞིག་ཡོད་པར་སྔོན་དཔག་
བྱས་ཡོད་ལ། དེ་ཡང་རང་ཉིད་ནུས་མེད་དུ་འགྱུར་བར་སྔོན་དཔག་བྱས་པ་རེད། དེ་ནི་དཔེར་ན་
སྲོལ་རྒྱུན་གྱི་ཤུགས་རིག་གིས་གཟུགས་ནག་གིས་ཚད་མེད་པའི་ནུས་ཚད་གཏང་འོང་བར་ཁས་
བླངས་པའམ། ཡང་ན་རྡུལ་ཕྲན་དེ་ཚད་མེད་པའི་སྟུག་ཚད་དང་ལྡན་པ་ཉིད་དུ་རྡིབ་སྡུད་དུ་འགྲོ་
བར་ཁས་བླངས་པས། དེས་དོན་གྱིས་ན་ཁོ་རང་ནུས་མེད་དུ་འགྱུར་བར་སྔོན་དཔག་བྱས་པ་ཡིན་
པ་ནང་བཞིན་རེད། སྲོལ་རྒྱུན་གྱི་ཤུགས་རིག་ཇི་ལྟ་བ་བཞིན་དུ། སྲོལ་རྒྱུན་གྱི་ཁྱབ་ཆེ་བའི་ལྟོས་
བཅས་སྨྲ་བ་དེ་ནུས་རྡུལ་ཤུགས་རིག་གསར་པ་ཞིག་ཏུ་བསྒྱུར་ཏེ། མི་རྣམས་ཀྱིས་དང་ལེན་བྱེད་
པར་དཀའ་བའི་མཚར་གནས་ཀྱི་སྐྱོན་དེ་དག་མེད་པར་བྱེད་དགོས། དེའི་དོན་ཡང་དཔེར་ན།
ཡོངས་སུ་རྫོགས་ལ་སྐྱོན་མེད་པའི་ནུས་རྡུལ་ཤུགས་རིག་གསར་པ་ཞིག་གི་སྲོལ་གཏོད་དགོས་ཞེས་
པའི་དོན་ཡིན་ནོ།།
གལ་ཏེ་ཁྱབ་ཆེ་བའི་ལྟོས་བཅས་སྨྲ་བ་དེ་སྐྱོན་ཅན་ཞིག་ཡིན་ན། དེང་གི་བར་གྱི་ཚོད་ལྟ་ཐམས་
ཅད་ཀྱིས་ཅིའི་ཕྱིར་དེའི་རྒྱབ་སྐྱོར་བྱེད་པ་ཡིན་ནམ་ཞེ་ན། ང་ཚོས་ཁྱབ་ཆེ་བའི་ལྟོས་བཅས་སྨྲ་བའི་
རིག་གཞུང་དེ་དང་ཚད་ལེན་ལ་ཁྱད་པར་ཅུང་ཟད་ཙམ་ཡང་ཡོད་པར་མཐོང་མི་ཐུབ་པའི་རྒྱུ་མཚན་
ནི། ང་ཚོའི་རྒྱུན་གྱི་མྱོང་བའི་འཐེན་ཤུགས་དེ་ནི་ཤིན་ཏུ་ཉམས་ཆུང་བ་ཞིག་ཡིན་པའི་དབང་གིས་
ཡིན་ནོ། །འོན་ཀྱང་སྔ་རིམ་འཇིག་རྟེན་གྱི་ནང་ནས། འཇིག་རྟེན་གྱི་ཐོག་གི་དངོས་པོ་དང་ནུས་
ཚད་ཐམས་ཅད་ཀྱང་གོ་ས་ཤིན་ཏུ་ཆུང་ངུ་ཞིག་ལ་བསྡུས་པ་ན། འཐེན་ཤུགས་ར་བ་དེ་ཤིན་ཏུ་ཆེན་
པོ་ཞིག་ཏུ་གྱུར་ཡོད་འོས་པ་རེད། དེ་ལྟ་བུའི་འཐེན་ཤུགས་ར་བ་དང་ལྡན་པའི་སྐབས་སུ། ནུས་
རྡུལ་ཤུགས་རིག་གི་ནུས་སྣང་དེ་ཤིན་ཏུ་གཙོ་ཆེན་ཞིག་ཏུ་འགྱུར་འོང་བ་ཡིན་ནོ།།
ང་ཚོ་ལ་ནུས་རྡུལ་ལྗིད་ཤུགས་ཀྱི་ནུས་རྡུལ་རིག་གཞུང་ཞིག་མེད་མོད་ཀྱི། འོན་ཀྱང་ང་ཚོས་དེ་
ལ་ཡོད་འོས་པའི་ཁྱད་གཤིས་འགའ་ཞིག་ནི་དངོས་གནས་ཤེས་ཟིན་པ་རེད། དེའི་ནང་གི་གཅིག་
ནི། ཐོག་མར་ཧྥན་མེན་གྱི་ལོ་རྒྱུས་བསྡོམས་སྒྲིག་གི་དབང་དུ་བྱས་ནས་ནུས་རྡུལ་ཤུགས་རིག་ལ་
གསལ་བཤད་བྱེད་ཚུལ་དེ་དང་ལེན་བྱེད་དགོས། མཐར་ཐུག་རིག་གཞུང་གི་ཁྱད་གཤིས་གཉིས་པ་
དེ་ནི། ཨེ་ཡན་སེ་ཐན་གྱི་འཐེན་ཤུགས་ར་བ་དེ་ནི་ཡོ་འཁྱོག་ཏུ་གྱུར་པའི་ཡུལ་དང་དུས་དེ་ཡིན་ཞིང་།
གཞི་རྡུལ་དེས་ཡོ་འཁྱོག་ཏུ་གྱུར་པའི་ཡུལ་དུས་ཀྱི་ནང་ནས་ཆེས་ཉེ་བའི་དྲང་ཐིག་གི་རྒྱུ་ལམ་ནས་
བགྲོད་པར་བྱེད་ཀྱང་། ཡུལ་དུས་མཉམ་པོ་ཞིག་མིན་པའི་དབང་གིས་དེ་དག་གི་རྒྱུ་ལམ་དེ་ཡོ་
འཁྱོག་ཏུ་གྱུར་པ་ལྟ་བུར་མངོན་འོང་བའི་འདོད་ཚུལ་དེ་ཡིན་པ་ང་ཚོས་ཡིད་ཆེས་བྱེད་བཞིན་ཡོད
ང་ཚོས་ཧྥན་མེན་གྱི་ལོ་རྒྱུས་བསྡོམས་སྒྲིག་དེ་ཨེ་ཡན་སེ་ཐན་གྱི་འཐེན་ཤུགས་ལྟ་བའི་ནང་དུ་བེད་
སྤྱོད་བྱེད་པའི་སྐབས་སུ། གཞི་རྡུལ་གྱི་ལོ་རྒྱུས་དེས་ནི་ད་ལྟ་འཇིག་རྟེན་རིལ་པོའི་ཡོ་འཁྱོག་ཏུ་གྱུར་
པའི་ཡུལ་དུས་ཀྱི་ལོ་རྒྱུས་དེ་ཉིད་མཚོན་པར་བྱེད་པ་ཡིན་ནོ།།
སྲོལ་རྒྱུན་གྱི་འཐེན་ཤུགས་རིག་གཞུང་གི་ནང་དུ། འཇིག་རྟེན་དེ་ཡང་ན་ཐོག་མ་མེད་པའི་དུས་
ནས་ཡོད་དགོས་པ་དང་། ཡང་ན་ཐོག་མའི་མཚར་གནས་ཤིག་ནས་འགོ་རྩོམ་དགོས་པ་གང་རུང་
ཞིག་ཡིན་དགོས་ལ། ང་ཚོས་གོང་དུ་བཤད་པའི་རིགས་པའི་འགྲོས་ལས་བལྟས་ན། འཇིག་རྟེན་
འདི་ཐོག་མ་མེད་པའི་དུས་ནས་ཡོད་འོས་པ་མིན་པ་ང་ཚོས་ཡིད་ཆེས་བྱེད་ཆོག་པ་རེད། དེ་ལྟ་ན་
ཡང་དེ་ལ་ཐོག་མ་ཞིག་ཡོད་ན། སྲོལ་རྒྱུན་གྱི་ཁྱབ་ཆེ་བའི་ལྟོས་བཅས་སྨྲ་བའི་དབང་དུ་བྱས་ན།
ཨེ་ཡན་སེ་ཐན་གྱི་རྩིས་ཕྲེང་གི་གྲོལ་བ་གང་ཞིག་གིས་ང་ཚོའི་འཇིག་རྟེན་ལ་གསལ་བཤད་བྱེད་
ཐུབ་པར་ཤེས་དགོས་ན། ང་ཚོས་ངེས་པར་དུ་དེའི་ཐོག་མའི་རྣམ་པ་དེ་ཤེས་དགོས། དེའི་དོན་
ཡང་འཇིག་རྟེན་འདི་ཇི་ལྟ་བུའི་སྒོ་ནས་འགོ་རྩོམ་པའི་ཚུལ་དེ་ཤེས་དགོས་ཞེས་པའི་དོན་ཡིན་ནོ།།
འཇིག་རྟེན་བྱེད་པ་པོ་ལྷ་ཆེན་གོང་མ་དེས་ཐོག་མའི་རང་བྱུང་གཏན་སྲོལ་སྐྱེད་པར་བྱས་པ་དང་།
འོན་ཀྱང་དེ་ཕྱིན་ཆད་ཁོས་གཏན་སྲོལ་འདི་དག་ལ་བརྟེན་ནས་རིམ་འཕེལ་བྱེད་དུ་བཅུག་པ་དང་།
མ་ཟད་དེ་ནས་བཟུང་ཁོ་རང་གི་བྱེད་ལས་གང་ཡང་མི་འདོད་པ་ཡིན་སྲིད་མོད། བྱེད་པ་པོ་ལྷ་ཆེན་
དེས་ཇི་ལྟ་བུའི་ཚུལ་གྱིས་འཇིག་རྟེན་གྱི་ཐོག་མའི་རྣམ་པའམ་ཐོག་མའི་ཚུལ་དེ་བདམ་པ་ཡིན་ནམ།
ཅི་ཞིག་ནི་དུས་ཀྱི་ཐོག་མའི་མུ་མཐའི་ཆ་རྐྱེན་ཞེས་པ་དེ་ཡིན་ཞེ་ན། སྲོལ་རྒྱུན་གྱི་ཁྱབ་ཆེ་བའི་ལྟོས་
བཅས་སྨྲ་བ་དེ་འཇིག་རྟེན་གྱི་ཐོག་མའི་གནས་ནས་ནུས་མེད་དུ་གྱུར་ཟིན་པ་ཡིན། དེའི་ཕྱིར་འདི་
ནི་སྲོལ་རྒྱུན་གྱི་ཁྱབ་ཆེ་བའི་ལྟོས་བཅས་སྨྲ་བས་སྤང་ཐབས་བྲལ་བའི་སྐྱོན་དེ་ཡིན་ནོ།།
ཕྱོགས་གཞན་ཞིག་ནས། ནུས་རྡུལ་ཤུགས་རིག་གི་ནང་དུ་སྲིད་རུང་གསར་པ་ཞིག་བྱུང་།
གལ་སྲིད་འདི་བདེན་པ་ཞིག་ཡིན་ན། སྐྱོན་དེ་ལས་གཡོལ་ཐུབ་སྲིད་པ་རེད། ནུས་རྡུལ་རིག་
གཞུང་གི་ནང་དུ། ཡུལ་དུས་དེ་ཁྱབ་ཁོངས་ཀྱི་ཐོག་ནས་ཚད་དང་བཅས་པ་ཞིག་ཡིན་ཞིང་། འོན་
ཀྱང་དེ་ལ་ཡུལ་དུས་ཀྱི་མཐའ་ཞེས་པའི་མཚར་གནས་དེ་མེད་པ་ཡིན། ཡུལ་དུས་དེ་ནི་ས་ཡི་གོ་
ལའི་ཕྱི་ངོས་དང་མཚུངས་ཤིང་རྩ་བ་གཉིས་མང་དུ་སོང་བ་ཙམ་ཞིག་ཡིན། དེ་ནི་གོང་དུ་བསྟན་པ་
བཞིན་དུ། གལ་ཏེ་ཁྱོད་ཀྱིས་ས་ཡི་ངོས་ནས་ཕྱོགས་གཅིག་ལ་བསྟན་ཏེ་རྒྱུན་མི་ཆད་པར་སོང་ན།
ཁྱོད་རང་ནམ་ཡང་བརྒལ་བར་དཀའ་བའི་འགོག་དངོས་ཞིག་དང་འཕྲད་འོང་མི་སྲིད་པར། མཐར་
དང་པོ་འགྲོ་བར་རྩོམ་པའི་གནས་སུ་བསླེབ་ཐུབ་པ་དང༌། མ་ཟད་མཚར་གནས་གང་དང་ཡང་
འཕྲད་མི་འོང་བ་ཡིན་ནོ། །དེ་ལྟ་ན། གནས་ཚུལ་དེ་དངོས་གནས་དེ་འདྲ་བ་ཞིག་ཡིན་སྲིད་ན།
ནུས་རྡུལ་ཤུགས་རིག་གིས་སྲིད་རུང་གསར་པ་ཞིག་གི་སྒོ་མོ་འབྱེད་པར་བྱས་པ་རེད། དེ་ལ་ཚན་
རིག་གི་རིགས་པ་ནུས་མེད་དུ་འགྲོ་སའི་མཚར་གནས་དེ་མེད་པ་ཡིན།
གལ་ཏེ་ཡུལ་དུས་ལ་མཐའ་མེད་ན། མཐའ་དེ་ཡི་ངོ་བོ་ངོས་བཟུང་བའི་མཚན་ཉིད་དགོས་དོན་
མེད། འཇིག་རྟེན་གྱི་ཐོག་མའི་རྣམ་པ་དེ་ཤེས་དགོས་དོན་མེད། དེ་ལྟ་ན་ང་ཚོས་ངེས་པར་དུ་སླར་
ཡང་བྱེད་པ་པོ་ལྷ་ཆེན་ལ་གསོལ་འདེབས་བྱེད་པའམ་ཡང་ན་གཏན་སྲོལ་གསར་པ་ཞིག་འཆར་
འགོད་བྱས་ཏེ་མུ་མཐའ་ཆ་རྐྱེན་གྱི་ཡུལ་དུས་ཀྱི་མཐའ་གཏན་ལ་འབེབས་དགོས་པ་ཞིག་མེད་པ་
ཡིན་ནོ། །དེ་ལྟ་ན་ང་ཚོས་འཇིག་རྟེན་གྱི་མུ་མཐའི་ཆ་རྐྱེན་ནི་མཐའ་མེད་པ་དེ་ཡིན་ནོ་ཞེས་བཤད་
ཆོག་པ་ཡིན། འཇིག་རྟེན་འདི་ནི་མཐའ་གཅིག་ཏུ་རང་མཁོ་རང་འདོན་ཡིན། མ་ཟད་དེ་ལས་
གཞན་པའི་ཕྱི་རོལ་གྱི་དངོས་པོ་གང་གིས་ཀྱང་དེ་ལ་ཤུགས་རྐྱེན་ཅུང་ཟད་ཀྱང་བྱེད་མི་ཐུབ། དེ་ནི་
གཞན་གྱིས་སྐྱེད་པར་བྱེད་མི་དགོས། མེད་པར་བྱེད་མི་ཐུབ་པར་དེ་ནི་ཡོད་པ་ཙམ་ཞིག་ཡིན་ནོ། །
འཇིག་རྟེན་ལ་ཐོག་མ་ཞིག་ཡོད་པར་ཁས་བླངས་ཚར་ནས་བཟུང་འཇིག་རྟེན་བྱེད་པ་པོའི་བྱེད་ལས་
ཞིག་དགོས་པར་མངོན་པར་གསལ་བ་ཞིག་རེད། འོན་ཀྱང་གལ་ཏེ་འཇིག་རྟེན་འདི་མཐའ་གཅིག་
ཏུ་རང་མཁོ་རང་འདོན་དང་། མཐའམ་ཐོག་མཐའི་མུ་མེད་པ་སྟེ་ཐོག་མཐའ་མེད་པ་ཡིན་ན།
འཇིག་རྟེན་ལ་བྱེད་པ་པོ་ཞིག་དགོས་དོན་ཡོད་དམ་ཞེས་པའི་དྲི་བ་དེའི་ལན་དེ་གསལ་པོ་ཞིག་མིན་
པར་གྱུར་པ་ཡིན་ནོ།།

ལེའུ་བཅུ་པ། འབུ་དོང་དང་དུས་ཚོད་འགྲུལ་བཞུད།

དུས་ཡུན་རིང་པོའི་ལོ་ཟླའི་ནང་ནས་དུས་ཚོད་ཀྱི་ངོ་བོ་དང་འབྲེལ་བའི་ལྟ་བ་དེ་ལ་ཇི་ལྟ་བུའི་
ཚུལ་གྱི་སྒོ་ནས་འགྱུར་བ་བྱུང་བའི་ཚུལ་དེ་ང་ཚོས་ལེའུ་གོང་མ་རྣམས་སུ་ཅུང་ཟད་མཐོང་བ་བཞིན་
རེད། དུས་རབས་ཉི་ཤུ་པའི་སྟོད་ཙམ་གྱི་བར་དུ་མི་རྣམས་ཀྱིས་དུས་ཚོད་དེ་ནི་རང་རྐྱ་བར་གྲུབ་
པར་འདོད། དེའི་དོན་ཡང་དོན་ཐམས་ཅད་ཀྱང་དུས་ཚོད་ཞེས་པའི་གྲངས་ཀ་ཞིག་གིས་ཐུན་མིན་
གྱི་སྒོ་ནས་མཚོན་ནུས་པ་དང་། མ་ཟད་སྤུས་ཚད་ཆེ་བའི་དུས་ཚོད་འཁོར་ལོ་ཐམས་ཅད་ཀྱིས་དོན་
གཉིས་ཀྱི་བར་གྱི་ཡུན་རིང་ཐུང་དེ་འཇལ་བ་ན་ཡང་ཚད་མཐུན་པ་ཞིག་ཡོད་པར་འདོད་པ་ཡིན་ཞེས་
པའི་དོན་རེད། དེ་ལྟ་ན་ཡང་། བརྟག་དཔྱད་མཁན་དེ་འགྲོས་ཇི་ལྟ་བུའི་སྒོ་ནས་འགུལ་སྐྱོད་བྱེད་
པའི་དབང་དུ་བཏང་ན་ཡང་། འོད་ཀྱི་མགྱོགས་ཚད་དེ་མཚུངས་པར་ཡོད་པར་ཚན་རིག་པ་རྣམས་
ཀྱིས་གསར་མཐོང་བྱུང་བ་དང་། དེའི་དབང་གིས་ལྟོས་བཅས་སྨྲ་བའི་རིག་གཞུང་དེ་བྱུང༌། དེས་
ཀྱང་དུས་ཚོད་རང་རྐྱ་བར་བདེན་པར་ཡོད་པར་འདོད་པའི་བསམ་བློ་དེ་འདོར་དགོས་པར་བྱས་པ་
ཡིན། གཅིག་རྐྱང་བའི་ཚུལ་གྱིས་དོན་རྣམས་ཀྱི་བྱུང་ཡུན་རིང་ཐུང་དེ་འཇལ་མི་རུང་བ་ཡིན།
ལས་ལྡོག་ཏེ། བརྟག་དཔྱད་མཁན་ཐམས་ཅད་ལ་སོ་སོའི་དུས་ཀྱི་ཚད་རེ་ཡོད་ཅིང་། དེ་ནི་ཁོ་རང་
གི་ལུས་ལ་ཡོད་པའི་དུས་ཚོད་འཁོར་ལོ་དེས་ཟིན་བྲིས་བྱེད་དགོས་པ་ཡིན། མ་ཟད་བརྟག་དཔྱད་
མཁན་མི་མཚུངས་པ་སྣ་ཚོགས་པ་ལ་ཡོད་པའི་དུས་ཚོད་འཁོར་ལོ་དེ་འགྲིག་པའི་ངེས་པ་མེད། དེ་
ལྟ་ན། དུས་ཚོད་ཚད་ལེན་བྱེད་པའི་བརྟག་དཔྱད་མཁན་ལ་ལྟོས་ནས་བཤད་ན། དུས་ཚོད་ཅེས་པ་
དེ་ནི་རང་རང་གི་ཐུན་མིན་གྱི་དོན་ཞིག་ཏུ་གྱུར་ཟིན་པ་རེད། དེ་ལྟ་ན་ཡང་། དུས་ཚོད་དེ་ནི་སྔར་
བཞིན་དུ་དཔེར་ན་ལྕགས་ལམ་དྲང་པོ་ཞིག་དང་མཚུངས་པར་ལྟ་བར་བྱེད་ཅིང་དེའི་ཕྱོགས་གཅིག་
ཁོ་ན་ལ་གཏད་ནས་བགྲོད་དགོས་པ་ཡིན། གལ་ཏེ་ལྕགས་ལམ་དེ་ལ་སྐོར་ལམ་དང་གྱེས་ལམ་
ཡོད་ན། མཐའ་གཅིག་ཏུ་མདུན་ཕྱོགས་སུ་བགྲོད་པའི་མེ་འཁོར་དེ་སྔར་བགྲོད་མྱོང་བའི་ས་ཚིགས་
ལ་སླེབ་ན། ཅི་ཞིག་འབྱུང་བར་འགྱུར་རམ། དེ་ཉིད་བཤད་སྟངས་གཞན་ཞིག་བྱས་ན། མི་གང་
ཡང་རུང་བ་ཞིག་མ་འོངས་པའམ་ཡང་ན་འདས་པ་ལ་འགྲུལ་བཞུད་བྱེད་ཐུབ་སྲིད་དམ་ཞེས་པ་
ཡིན། ཚན་རྩལ་སྒྱུ་མའི་འཁྲུལ་སྣང་གི་གཏམ་རྒྱུད་རྩོམ་པ་པོ་གྲངས་མེད་པ་རྣམས་དང་མཚུངས་
པར་རྩོམ་པ་པོ་H•G ཝེ་སི་ཡིས་ཀྱང་། དུས་ཚོད་འཕྲུལ་ཆས་ཞེས་པའི་དེབ་ཀྱི་ནང་དུ་ཡང་སྲིད་
རུང་འདི་ཉིད་བརྗོད་བྱར་བྱས་ཡོད། ཚན་རྩལ་སྒྱུ་མའི་འཁྲུལ་སྣང་གི་གཏམ་རྒྱུད་ཀྱི་བརྗོད་བྱ་
དཔེར་ན་ཆུ་འཛུལ་དམག་གྲུ་དང་དེ་བཞིན་དུ་ཟླ་བའི་ཐོག་ཏུ་འཕུར་བ་ལ་སོགས་པ་མང་པོ་ཞིག་ནི་
ཚན་རིག་གིས་མངོན་དུ་གྱུར་ཟིན་པ་རེད། དེ་ལྟ་ན། དུས་ཚོད་འགྲུལ་བཞུད་ཀྱི་སྔོན་ལྗོངས་དེ་ཅི་
འདྲ་བ་ཞིག་ཡིན་ནམ་ཞེ་ན།
མ་འོངས་པ་ལ་འགྲུལ་བཞུད་བྱེད་པ་དེ་ནི་སྲིད་རུང་ཞིག་རེད། དེའི་དོན་ཡང་ལྟོས་བཅས་སྨྲ་
བ་ལྟར་ན། ཁྱོད་ཀྱིས་དུས་ཚོད་འཕྲུལ་ཆས་ཤིག་བཟོས་ཏེ་དེས་མ་འོངས་པ་ལ་མཆོང་བར་བྱེད་
ཐུབ་པ་ཡིན་ཞེས་བསྟན་པ་རེད། ཁྱོད་རང་དུས་ཚོད་འཕྲུལ་ཆས་ཀྱི་ནང་དུ་ཞུགས་པ་དང་། ཅུང་
ཟད་བསྡད་པ་དང་། དེ་ནས་ཕྱིར་དོན་པ་ན། ས་ཡི་གོ་ལའི་ཐོག་གི་དུས་ཚོད་དེ་ཁྱོད་རང་གིས་མྱོང་
བ་དེ་ལས་ཀྱང་རིང་བ་ཡིན་ཞེས་པའི་དོན་ཡིན། —ང་ཚོས་ད་ལྟ་ད་དུང་ཡང་ལག་རྩལ་འདི་དག་
མངོན་དུ་གྱུར་ཐུབ་མེད། འོན་ཀྱང་དེ་ནི་བཟོ་བཀོད་ལས་གཞི་ཞིག་གི་དཀའ་ངལ་ཙམ་ཞིག་རེད།
དེ་ནི་བསྒྲུབ་ཐུབ་རྒྱུ་ཡིན་པ་ང་ཚོས་ཤེས་ཐུབ་པ་རེད། དེའི་ནང་གི་དུས་ཚོད་འཕྲུལ་ཆས་གཅིག་ནི།
ལེའུ་དྲུག་པ་ནས་བཤད་པའི་མཚེ་མའི་འགལ་འདུས་དེ་འདྲ་བའི་རྣམ་པ་ལ་བརྟེན་ནས་དུས་ཚོད་
འཕྲུལ་ཆས་བཟོས་པ་དང་། དེ་ནས་འཕྲུལ་ཆས་དེའི་ནང་དུ་ཞུགས་པ་དང་། དེ་ནམ་མཁའ་ལ་
བཏང་ཏེ་འོད་ཀྱི་འགྲོས་ལ་ཉེ་བ་ཙམ་དུ་མགྱོགས་སྣོན་བྱས་ནས། རྒྱུན་ཅུང་ཟད་ཅིག་མཐུད་༼ ཁྱོད་
རང་དུས་ཚོད་འགྲུལ་བཞུད་ཀྱི་ནང་ནས་ཇི་ཙམ་སྔོན་དུ་བགྲོད་པར་འདོད་པ་དེ་ལ་བརྟེན་ནས་ཐག་
གཅོད་བྱེད་ཆོག༽དེ་ནས་ཕྱི་ལོག་བྱེད་པ་རེད། དུས་ཚོད་འཕྲུལ་ཆས་ཞེས་པ་དེ་ནི་བར་སྣང་འཕུར་
གྲུ་ལ་ཟེར་བ་རེད། དེ་ནི་མི་རྣམས་ཧ་ལས་མི་དགོས་པའི་དོན་ཞིག་རེད། དེའི་རྒྱུ་མཚན་ཡང་ལྟོས་
བཅས་སྨྲ་བའི་ལུགས་ལ་དུས་ཚོད་དང་བར་སྟོང་དེ་ངོ་བོ་གཅིག་ཏུ་འབྲེལ་ཡོད་པའི་དབང་གིས་
རེད། གང་ལྟར་ཡང་ཁྱོད་རང་ལ་ལྟོས་ནས་བཤད་ན། བརྒྱུད་རིམ་དེ་རིལ་པོའི་ནང་ནས། ཁྱོད་
རང་ཡོད་སའི་གནས་དེ་ནི་དུས་ཚོད་འཕྲུལ་ཆས་ཀྱི་ནང་དེ་ཙམ་ཞིག་རེད། ཁྱོད་རང་ཕྱིར་དོན་པ་ན་
ས་ཡི་གོ་ལའི་ཐོག་གི་དུས་ཚོད་དེ་ཁྱོད་རང་གིས་མྱོང་བ་ལས་ཀྱང་ཡུན་རིང་ཙམ་སོང་ཟིན་པའི་སྣང་
བ་འཆར་འོང་བ་ཡིན། དེ་ལྟ་ན་ཁྱོད་རང་མ་འོངས་པ་ལ་སོང་ཟིན་པ་རེད། འོན་ཀྱང་ཁྱོད་རང་
འདས་པ་ལ་ཕྱི་ལོག་བྱེད་ཐུབ་སྲིད་དམ། ང་ཚོས་དུས་ཕྱི་འགྲོས་བྱེད་པ་ལ་དགོས་པའི་ཆ་རྐྱེན་
རྣམས་སྐྲུན་ཐུབ་སྲིད་དམ། ཞེ་ན།
༡༩༤༩ལོར། ཁུ་ཐི• ཀི་ཏི་ཡིས་ཨེ་ཡན་སེ་ཐན་གྱི་རྩིས་ཕྲེང་གི་ནང་ན་གྲོལ་བ་གསར་པ་
གཞན་ཞིག་ཡོད་པར་ཤེས་རྟོགས་བྱུང་། དེ་ཡང་ཁྱབ་ཆེ་བའི་ལྟོས་བཅས་སྨྲ་བ་ལ་ཡོད་དུ་རུང་བའི་
ཡུལ་དུས་གསར་པ་ཞིག་ཡིན། འདི་ཉིད་དངོས་ཁམས་གཏན་སྲོལ་ལ་དུས་ཕྱི་འགྲོས་ཀྱི་འགྲུལ་
བཞུད་རུང་སྲིད་པའི་གསལ་སྟོན་དང་པོ་དེ་རེད། འཇིག་རྟེན་གྱི་ཐོག་གི་གྲངས་རྩིས་ཀྱི་དཔེ་རྣམ་
ཤིན་ཏུ་འབོར་ཆེན་ཞིག་ཨེ་ཡན་སེ་ཐན་གྱི་རྩིས་ཕྲེང་དང་མཐུན་ཐུབ། འོན་ཀྱང་དེ་དག་ང་ཚོ་འཚོ་
སྡོད་བྱེད་སའི་འཇིག་རྟེན་དང་མཐུན་པའི་ངེས་པ་མེད། དཔེར་བྱས་ནས་བཤད་ན། དེ་དག་ནི་
དེའི་ཐོག་མའི་ཆ་རྐྱེན་ནམ་ཡང་ན་མུ་མཐའི་ཆ་རྐྱེན་གྱི་ཐོག་ནས་མི་མཐུན། དེ་དག་ང་ཚོའི་འཇིག་
རྟེན་དང་འགྲིག་མིན་ཐག་གཅོད་ཐུབ་པའི་ཆེད་དུ། ང་ཚོས་ངེས་པར་དུ་དཔེ་རྣམ་དེ་དག་གི་དངོས་
ཁམས་སྔོན་དཔག་དེ་ལ་ཞིབ་དཔྱད་བྱེད་དགོས།
ཀི་ཏི་ནི་གྲངས་རྩིས་རིག་པ་བ་ཞིག་ཡིན། ཁོས་ཡོངས་རྫོགས་མིན་པའི་རང་བཞིན་གྱི་གཏན་
སྲོལ་དེ་ར་སྤྲོད་བྱས་པའི་རྒྱུ་མཚན་གྱིས་མིང་གྲགས་གནམ་འོག་ལ་ཁྱབ། གཏན་སྲོལ་དེས་ནི་
བཤད་པ་བདེན་པ་ཐམས་ཅད་ར་སྤྲོད་བྱེད་ཐུབ་མི་སྲིད་པས་ཁྱབ་པ་དང་། ཐ་ན་ཆེས་གསལ་ལ་
ངེས་པའི་རང་བཞིན་གྱི་གྲངས་རྩིས་ལྟ་བུས་བསྟན་པའི་དོན་དེ་ལ་ཡང་དམིགས་བསལ་གང་ཡང་
མེད་ཅེས་བསྟན་ཡོད། དེ་ནི་ངེས་མིན་རང་བཞིན་གྱི་རྩ་རིགས་བཞིན་དུ། ཀི་ཏི་ཡི་ཡོངས་རྫོགས་
མིན་པའི་གཏན་སྲོལ་དེ་ཡང་ང་ཚོའི་འཇིག་རྟེན་འདི་ལ་རྒྱུས་ལོན་དང་སྔོན་དཔག་གི་ནུས་པའི་ཚོད་
འཛིན་ཞིག་ཡིན་སྲིད། ཕོར་སི་ཐོང་མཐོ་རིམ་རིག་གཞུང་ཞིབ་འཇུག་ཁང་གི་ནང་དུ། ཀི་ཏི་དང་
ཨེ་ཡན་སེ་ཐན་གྱིས་ཁོང་རྣམ་པའི་ཚེ་སྨད་དེ་བསྐྱལ་བར་བྱས། གནས་དེ་ནས་ཁོས་ཁྱབ་ཆེ་བའི་
ལྟོས་བཅས་སྨྲ་བའི་དོན་རྣམས་ཁོང་ཏུ་ཆུད། ཀི་ཏི་ཡི་ཡུལ་དུས་དེ་ནི་འཇིག་རྟེན་རིལ་པོ་འཁྱིལ་
འཁོར་བྱེད་བཞིན་པ་ཡིན་པའི་ཡ་མཚན་ཆེ་བའི་རང་གཤིས་ཤིག་དང་ལྡན་པ་ཞིག་ཡིན་ནོ།།
འཇིག་རྟེན་རིལ་པོ་འཁོར་བཞིན་པ་ཡིན་ཞེས་པའི་དོན་དེ་ཅི་ཞིག་ཡིན་ནམ་ཞེ་ན། འཁྱིལ་
འཁོར་ཞེས་པ་དེས་ནི་རྒྱུན་མི་ཆད་པར་འཁོར་འགྲོ་བའི་དོན་ཞིག་བསྟན་པ་ཡིན། འདི་ཉིད་ཀྱིས་
ལྟོས་ས་མི་གཡོ་བའི་བརྟན་པོ་ཞིག་ཡོད་པར་གསལ་བར་བྱས་པ་མ་ཡིན་ནམ། དེ་ལྟ་ན་ཁྱོད་ཀྱིས་
དེ་ལྟོས་ས་གང་ཞིག་ལ་ལྟོས་ནས་འཁོར་བ་ཡིན་ནམ་ཞེས་འདྲི་བར་བྱེད་སྲིད་དོ། །དེའི་དྲིས་ལན་
དེ་ནི་ཅུང་ཟད་ཆེད་ལས་ཀྱི་རང་བཞིན་དང་ལྡན་པ་ཡིན། འོན་ཀྱང་རྩ་བའི་ཆ་ནས་བཤད་ན། རྒྱང་
རིང་གི་དངོས་པོ་རྣམས་ནི་འཇིག་རྟེན་གྱི་ནང་གི་རྩེད་ཆས་འཕང་ལོའི་འཁོར་ཕྱོགས་ལ་ལྟོས་ནས་
འཁོར་བ་ཡིན་ཞེས་པའི་དོན་ཡིན། ཀི་ཏི་ཡི་ཡུལ་དུས་འཁོར་བའི་རང་བཞིན་དེ་ལ་ཟུར་སྣོན་
གྲངས་རྩིས་ཀྱི་ནུས་སྣང་ཞིག་དང་ལྡན་པ་ཡིན། གལ་ཏེ་མི་ཞིག་ས་ཡི་གོ་ལ་ནས་ཤིན་ཏུ་རྒྱང་རིང་
གི་གནས་སུ་འགྲུལ་བཞུད་བྱས་པ་དང་། དེ་ནས་ཕྱི་ལོག་བྱེད་པ་ན་ཁོ་ནི་འགྲོ་བར་རྩོམ་པའི་སྔོན་
ནས་ས་ཡི་གོ་ལའི་ཐོག་ཏུ་ཕྱི་ལོག་ཐུབ་སྲིད་པ་རེད།
ཨེ་ཡན་སེ་ཐན་གྱིས་སྔོན་ཆད་ཁྱབ་ཆེ་བའི་ལྟོས་བཅས་སྨྲ་བའི་ལུགས་ལ་དུས་ཚོད་འགྲུལ་
བཞུད་མི་རུང་བར་འདོད་མོད། ཁོ་རང་གི་རྩིས་ཕྲེང་དེ་ལ་ནི་དུས་ཚོད་འགྲུལ་བཞུད་དེ་རུང་བ་
རེད། འདིས་ཁོ་རང་བློ་ཕམ་ཡིད་མུག་པའི་གནས་སུ་བཀོད། ཀི་ཏི་ཡིས་གསར་མཐོང་བྱུང་བའི་
གྲོལ་བ་དེ་ཨེ་ཡན་སེ་ཐན་གྱི་རྩིས་ཕྲེང་དང་འགྲིག་པ་ཞིག་ཡིན་མོད་ཀྱི། ང་ཚོས་ཚད་ལེན་བྱས་པ་
ལས་ང་ཚོའི་འཇིག་རྟེན་འདི་འཁོར་སྐྱོད་བྱེད་པ་མ་ཡིན་པར་མངོན་པ་རེད། མ་མཐར་ཡང་མངོན་
གསལ་དོད་པོའི་སྒོ་ནས་འཁོར་སྐྱོད་བྱེད་པ་མེད། དེའི་ཕྱིར་དེ་ནི་ང་ཚོ་འཚོ་སྡོད་བྱེད་སའི་འཇིག་
རྟེན་འདི་དང་མི་འགྲིག་པ་ཡིན་ནོ། །ཀི་ཏི་ཡི་འཇིག་རྟེན་དེ་ཡར་འཕེལ་དུ་ཡང་མི་འགྲོ་བ་ཞིག་
ཡིན་ལ། ང་ཚོའི་འཇིག་རྟེན་འདི་ནི་ཡར་འཕེལ་ལ་འགྲོ་བཞིན་ཡོད། དེ་ལྟ་ན་ཡང་། དེ་ནས་
བཟུང་ཨེ་ཡན་སེ་ཐན་གྱི་རྩིས་ཕྲེང་ལ་ཞིབ་འཇུག་བྱེད་མཁན་གྱི་ཚན་རིག་པ་རྣམས་ཀྱིས་ཁྱབ་ཆེ་
བའི་ལྟོས་བཅས་སྨྲ་བའི་ནང་དུ་དུས་ཕྱི་འགྲོས་ཀྱིས་འགྲུལ་བཞུད་བྱེད་དུ་རུང་བའི་ཡུལ་དུས་གཞན་
ཞིག་དངོས་གནས་རྙེད་ཐུབ་ཡོད་དོ། །དེ་ལྟ་ན་ཡང་། རླབས་ཕྲན་རྒྱབ་ལྗོངས་དང་དེ་བཞིན་དུ་
རིམ་དཔེར་ན་ཧའེ་དང་ཧེལ་གཞི་རྒྱུ་ཡི་འདུས་ཚད་ཀྱི་དཔྱད་ཞིབ་ལས་གསལ་བ་ལྟར་ན། སྔ་
འཇིག་རྟེན་ལ་ནི་དཔེ་རྣམ་འདི་དག་གི་དུས་ཚོད་འགྲུལ་བཞུད་རུང་བ་དེ་འདྲའི་འཁྱོག་ཚད་ཅིག་
མེད་པར་གསལ་བར་བྱས། གལ་ཏེ་མཐའ་བྲལ་འདོད་ཚུལ་དེ་ཡང་དག་པ་ཞིག་ཡིན་སྲིད་ན།
རིག་པའི་གཞུང་ལུགས་ཀྱི་དབང་དུ་བྱས་ན་ཡང་དེ་འདྲའི་མཇུག་འབྲས་ཤིག་ཐོབ་ངེས་རེད། དེ་ལྟ་
ན། དྲི་བ་དེ་འདི་འདྲར་འགྱུར་འགྲོ་བ་ཡིན། གལ་ཏེ་འཇིག་རྟེན་གྱི་ཐོག་མའི་སྐབས་སུ་དུས་ཚོད་
འགྲུལ་བཞུད་ལ་དགོས་པའི་འཁྱོག་ཚད་དེ་འདྲ་མེད་ན་ཡང་། ཕྱིས་སུ་ཡུལ་དུས་ཀྱི་ཆ་འགའ་ཞིག་
འདང་ངེས་སུ་ཡོ་འཁྱོག་ཏུ་གྱུར་ཏེ། དུས་ཚོད་འགྲུལ་བཞུད་རུང་བ་ཞིག་ཏུ་འགྱུར་སྲིད་དམ་ཞེས་པ་
རུང་འགྱུར་བ་ཡིན་ནོ།།
སླར་ཡང་། དུས་ཚོད་དང་བར་སྟོང་དེ་གཅིག་ཏུ་འབྲེལ་ཡོད་པའི་དབང་གིས། དུས་ཕྱི་འགྲོས་
དང་དམ་དུ་འབྲེལ་བའི་དྲི་བ་ཞིག་ནི། འོད་ལས་མགྱོགས་པར་བགྲོད་ཐུབ་བམ། ཞེས་པའི་དྲི་བ་
དེས་ཁྱོད་ལ་ཧ་ཅུང་ཟད་ཀྱང་ལས་གཞུག་མི་ཐུབ་པ་ཡང་སྲིད། དུས་ཚོད་འགྲུལ་བཞུད་ཅེས་པ་
དེས་འོད་ལས་ཀྱང་མགྱོགས་པ་ཞིག་དགོས་པར་མཚོན་པ་ཡིན་པར་ཤིན་ཏུ་གསལ་པོ་ཞིག་རེད།
ཁྱོད་རང་གི་འགྲུལ་བཞུད་ཀྱི་ཆེས་མཇུག་རིམ་ཞིག་ནས་རྩོམ་ནས་དུས་ཚོད་འགྲུལ་བཞུད་བྱས་ན་
ཡང་། དེས་ཁྱོད་རང་གི་གང་འདོད་ཀྱི་ཆེས་ཐུང་བའི་དུས་ཀྱི་ནང་ནས་འགྲུལ་བཞུད་རིལ་པོ་དེ་
འགྲུབ་ཐུབ་པ་ཡིན་ལ། དེ་ལྟ་ན་ཁྱོད་རང་ཚོད་འཛིན་གང་ཡང་མེད་པའི་སྒོ་ནས་བགྲོད་ཐུབ་པ་
ཡིན་ནོ། །འོན་ཀྱང་། ང་ཚོས་མཐོང་བར་འགྱུར་བ་བཞིན་དུ་། ཁྱོད་རང་མགྱོགས་ཚད་ལ་ཚོད་
འཛིན་གང་ཡང་མེད་པའི་སྒོ་ནས་བགྲོད་ཐུབ་ན། དུས་ཚོད་འགྲུལ་བཞུད་དེ་བྱེད་ཐུབ་པ་ཡིན་ནོ་
ཞེས་གོ་ལྡོག་ན་ཡང་མཚུངས་པ་ཡིན་ནོ། །གཉིས་པོ་གཅིག་ཤོས་འགྲུབ་ཅིང་གཅིག་ཤོས་མི་འགྲུབ་
པ་ནི་མི་སྲིད་པ་ཡིན་ནོ།།
ཚན་རྩལ་སྒྱུ་མའི་གཏམ་རྒྱུད་རྩོམ་པ་པོ་རྣམས་ཀྱིས་འོད་ཀྱི་འགྲོས་ལས་ཀྱང་མགྱོགས་པའི་སྒོ་
ནས་འགྲུལ་བཞུད་བྱེད་པའི་དོན་དེ་ཤིན་ཏུ་གཙོ་ཆེན་དུ་བཟུང་བ་ཡིན། ལྟོས་བཅས་སྨྲ་བའི་དབང་
དུ་བྱས་ན། གལ་ཏེ་ང་ཚོ་ཆེས་ཉེ་བའི་བརྟན་སྐར་ཞིག་སྟེ་འོད་ལོ་བཞི་ཙམ་གྱི་རྒྱང་ཐག་ཡོད་པ་
ཞིག་ལ་ཕྱོགས་ནས་འཕུར་གྲུ་ཞིག་གཏོང་བའི་དབང་དུ་བྱས་ན། སྔོན་དཔག་བྱས་ན་མ་མཐར་ཡང་
མི་ལོ་བརྒྱད་ཙམ་བསྒུག་ན་ད་གཟོད་འཕུར་གྲུ་ཚུར་ལོག་ནས་ཁོ་ཚོའི་གསར་མཐོང་རྣམས་ང་ཚོ་ལ་
བཤད་པར་བྱེད་ཐུབ་པ་རེད། འོན་ཀྱང་གལ་ཏེ་ང་ཚོའི་སྐར་ཚོགས་མ་ལག་གི་ལྟེ་བ་ལ་སོང་ནས་
དཔྱད་ཞིབ་བྱེད་དགོས་ན། ལོ་ཁྲི་བརྒྱ་ཙམ་གྱི་ཡུན་ལ་ཚུར་ལོག་ཐུབ་ཙམ་འོང་བ་རེད། གལ་སྲིད་
ཁྱོད་ཀྱིས་སྐར་ཚོམས་འཁྲུག་ཆེན་གྱི་སྒྱུ་མའི་གཏམ་རྒྱུད་ཅིག་རྩོམ་དགོས་ན་སྔོན་ལྗོངས་དེ་ལེགས་
པོ་ཞིག་མིན་ནོ། །ལྟོས་བཅས་སྨྲ་བའི་རིག་གཞུང་དེས་དངོས་གནས་ང་ཚོ་ལ་སེམས་གསོ་ལེགས་
པོ་ཞིག་བྱས་པ་རེད། ང་ཚོས་སླར་ཡང་ལེའུ་དྲུག་པ་ནས་བཤད་པའི་མཚེ་མའི་འགལ་འདུས་ཀྱི་
བསམ་ཚུལ་དེ་དྲན་པར་བྱེད། བར་སྟོང་འགྲུལ་བཞུད་མཁན་ཞིག་ལ་ལྟོས་ནས་བཤད་ན། འགྲུལ་
བཞུད་ཀྱི་ལམ་ཐག་འདི་ནི་ས་ཡི་གོ་ལའི་ཐོག་ལ་ལུས་ཡོད་པའི་མི་རྣམས་ཀྱི་སྣང་ཚུལ་ལས་ཀྱང་
ཐུང་སྣང་ཤར་ཆེ་བ་ལྟ་བུ་ཡིན། འོན་ཀྱང་བར་སྟོང་འགྲུལ་བཞུད་བྱས་ཏེ་ལོ་འགའ་ཞིག་ཙམ་ཁོ་ན་
ཆེ་རུ་སོང་ཡོད་པའི་མི་དེ་སླར་ཡང་ཕྱི་ལོག་ཐུབ་ན་ཡང་དེ་ལ་དགའ་སྣང་འཆར་དགོས་པ་ནི་ཅི་ཡང་
མ་ཡིན། དེའི་རྒྱུ་མཚན་ཡང་། རང་ཉིད་ཀྱི་གཉེན་ཉེ་སོགས་ངོ་ཤེས་ཀྱི་མི་ཐམས་ཅད་ཀྱང་ཤི་ནས་
ལོ་གྲངས་སྟོང་ཕྲག་མང་པོ་སོང་ཟིན་པ་རེད། དེའི་ཕྱིར་ཚན་རྩལ་སྒྱུ་མའི་གཏམ་རྒྱུད་ཀྱི་རྩོམ་པ་པོ་
རྣམས་ཀྱི་རྩོམ་ཆོས་ལ་མི་རྣམས་ཀྱི་མོས་པ་འདྲེན་པའི་ཕྱིར་དུ། འོད་ཀྱི་འགྲོས་ལས་ཀྱང་མགྱོགས་
པའི་སྒོ་ནས་འགྲུལ་བཞུད་ཇི་ལྟར་བྱེད་པའི་ཚུལ་ཤེས་ཐུབ་པའི་མ་འོངས་པའི་ཉིན་ཞིག་ངེས་པར་
དུ་ཡོད་པ་ལྟར་མི་བྱེད་ཐབས་མེད་རེད། རྩོམ་པ་པོ་འདི་དག་གི་ནང་ནས་མང་ཆེ་ཤོས་ཀྱིས་གལ་ཏེ་
འོད་ཀྱི་འགྲོས་ལས་ཀྱང་མགྱོགས་པའི་འགྲུལ་བཞུད་ཐུབ་ན། ལྟོས་བཅས་སྨྲ་བའི་རིག་གཞུང་ལ་
ལྟོས་ནས་བཤད་ན་ཁྱོད་ཀྱིས་ད་དུང་ཡང་དུས་ཕྱི་འགྲོས་ཀྱི་འགྲུལ་བཞུད་ཐུབ་པར་མཚོན་པ་ཡིན་
པའི་དངོས་ཡོད་ཀྱི་དོན་འདི་ཡིད་ལ་འཁོར་ཐུབ་ཡོད་དཀའ་བ་རེད། དེ་ནི་དཔེར་ན་འོག་གི་སྣུམ་
བཙགས་སྙན་ཚིག་ཚིགས་རྐང་ལྔ་ཡིས་བསྟན་པ་བཞིན་ཡིན། དེ་ཡང་།
བུ་མོ་ཝེ་ཐི་ཞེས། །
བགྲོད་པ་འོད་ལས་མགྱོགས། །
དེ་རིང་བགྲོད་པར་རྩོམ། །
ལྟོས་པའི་ཚུལ་ཀྱིས་རྒྱུ། །
སྔ་དགོངས་ཚུར་ལ་འབྱོར། །ཞེས་སོ།།
དེ་དང་འབྲེལ་པའི་གཙོ་གནད་ནི། ལྟོས་བཅས་སྨྲ་བའི་རིག་གཞུང་གིས་བརྟག་དཔྱད་མཁན་
ཐམས་ཅད་ལ་མཐུན་པར་སྣང་བའི་དུས་ཚོད་ཀྱི་ཚད་ཅིག་ཡོད་མི་སྲིད་པར་བསྟན་པ་རེད། མ་ཟད་
གནས་ཚུལ་ངེས་ཅན་གྱི་འོག་ནས། བརྟག་དཔྱད་མཁན་རྣམས་ཐ་ན་དོན་རྐྱེན་གྱི་དུས་རིམ་གྱི་ཐོག་
ནས་ཀྱང་མཐུན་སྣང་མི་འབྱུང་བར་འདོད། ཁྱད་པར་དུ། གལ་ཏེ་དོན་རྐྱེན་ཀ་བ་དང་ཁ་བ་གཉིས་
ཡུལ་གྱི་ཐོག་ནས་རྒྱང་རིང་དུ་ཆོད་པ། དེ་ལ་འཕུར་མདའ་ཞིག་གིས་འོད་ཀྱི་འགྲོས་ལས་ཀྱང་
མགྱོགས་པའི་སྒོ་ནས་བགྲོད་པར་བྱས་ན་ད་གཟོད་དོན་རྐྱེན་ཀ་བ་ནས་ཁ་བའི་བར་དུ་འབྱོར་ཐུབ་
ཙམ་ཡོད་ན། མགྱོགས་ཚད་མི་མཚུངས་པའི་སྒོ་ནས་བགྲོད་པར་བྱེད་པའི་བརྟག་དཔྱད་མཁན་
གཉིས་ཀྱིས། དོན་རྐྱེན་ཀ་བ་དེ་དོན་རྐྱེན་ཁ་བའི་སྔོན་དུ་བྱུང་བ་དང་། ཡང་ན་དོན་རྐྱེན་ཀ་བ་དེ་
དོན་རྐྱེན་ཁ་བའི་ཕྱིས་སུ་བྱུང་བ་གཉིས་ལ་ཡང་མཐུན་པར་སྣང་བ་མེད་དོ། །དེ་ཡང་དཔེར་ན་དོན་
རྐྱེན་ཀ་བ་དེ་ནི་༢༠༡༢ལོ་ཡི་ཨོ་ལན་ཕིན་ཁི་ལུས་རྩལ་འགྲན་བསྡུར་གོམ་བརྒྱའི་ཐག་གཅོད་རྒྱུག་
འགྲན་མཇུག་རྫོགས་པ་ཡིན་ཞིང་། དོན་རྐྱེན་ཁ་བ་དེ་ནི་ཁྱིམ་མཚེས་བརྟན་སྐར་ཚོགས་འདུ་ཐེངས་
༡༠༠༠༠༤ པ་འགོ་རྩོམ་མཛད་སྒོ་ཡིན་ན། ས་ཡི་གོ་ལའི་ཐོག་གི་བརྟག་དཔྱད་མཁན་ལ་ལྟོས་ནས་
བཤད་ན། དོན་རྐྱེན་ཀ་བ་དེ་སྔོན་ལ་བྱུང་བ་ཡིན་ཞིང་། དོན་རྐྱེན་ཁ་བ་དེ་དེའི་རྗེས་སུ་བྱུང་བ་
ཡིན། དཔེར་བྱས་ནས་བཤད་ན་ས་ཡི་གོ་ལའི་དུས་ཚོད་ཀྱི་དབང་དུ་བྱས་ན། དོན་རྐྱེན་ཁ་བ་དེ་ལོ་
གཅིག་གི་རྗེས་སུ་སྟེ་༢༠༡༣ ལོ་ལ་བྱུང་བ་ཡིན་ན། ས་ཡི་གོ་ལ་དང་ཁྱིམ་མཚེས་བརྟན་སྐར་གཉིས་
འོད་ལོ་བཞི་ཡིས་ཆོད་ཡོད་པས་དོན་རྐྱེན་གཉིས་པོ་དེ་ལ་གོང་གི་ཚད་དེ་ཚང་ཡོད་པ་རེད། དོན་
རྐྱེན་ཀ་བ་དེ་ཁ་བའི་སྔོན་དུ་བྱུང་བ་ཡིན་ན་ཡང་། འོན་ཀྱང་ཁྱོད་རང་འོད་ཀྱི་འགྲོས་ལས་བརྒལ་
བའི་སྒོ་ནས་འགྲུལ་བཞུད་བྱས་ན་ད་གཟོད་ཀ་བ་ནས་ཁ་བ་ལ་བསླེབ་ཐུབ་པ་རེད། དེ་ལྟ་ན་ཡང་
ཁྱིམ་མཚེས་སྐར་མའི་ཐོག་ནས་ཁ་བྲལ་ནས་འོད་ཀྱི་འགྲོས་ལ་ཉེ་བའི་སྒོ་ནས་འགྲུལ་བཞུད་བྱེད་
པའི་བརྟག་དཔྱད་མཁན་ལ་ལྟོས་ནས་བཤད་ན། དོན་རྐྱེན་གྱི་དུས་རིམ་དེ་གོ་ལྡོག་ཏུ་སྣང་འོང་བ་
ཡིན། དེ་ཡང་དོན་རྐྱེན་ཁ་བ་དེ་ཀ་བའི་སྔོན་དུ་འབྱུང་བར་སྣང་འོང་བ་ཡིན་ནོ། །བརྟག་དཔྱད་
མཁན་འདིས་ནི་གལ་ཏེ་ཁྱོད་ཀྱིས་འོད་ཀྱི་འགྲོས་ལས་བརྒལ་བའི་སྒོ་ནས་འགྲུལ་བཞུད་ཐུབ་ན་
དོན་རྐྱེན་ཁ་བ་ནས་ཀ་བ་ལ་འབྱོར་ཐུབ་པ་ཡིན་ནོ་ཞེས་སྨྲ་བར་བྱེད་དོ། །དངོས་ཡོད་ཀྱི་གནས་
ཚུལ་ལ། གལ་ཏེ་ཁྱོད་རང་འགྲུལ་བཞུད་ཀྱི་འགྲོས་དེ་དངོས་གནས་མགྱོགས་པ་ཞིག་ཡིན་ན།
ཁྱོད་རང་ད་དུང་ཡང་འགྲན་བསྡུར་གྱི་སྔོན་དུ་དོན་རྐྱེན་ཀ་བ་ནས་ཁྱིམ་མཚེས་སྐར་མའི་ཐོག་ཏུ་ཕར་
ལོག་བྱེད་ཐུབ་པ་དང་། མ་ཟད་སུ་ཞིག་རྒྱལ་ཁ་ཐོབ་མཁན་ཡིན་པ་ཤེས་པའི་སྒོ་ནས་རྒྱན་འཇོག་
བྱེད་ཆོག་པ་ཡིན་ནོ།།
འོད་ཀྱི་འགྲོས་ལས་བརྒལ་ཐུབ་དགོས་ན་དཀའ་བའི་གནས་ཤིག་དང་ལྡན། དེ་ཡང་འཕུར་
གྲུ་ཞིག་གི་འགྲོས་དེ་འོད་ཀྱི་འགྲོས་དང་ཇི་ཙམ་ཉེ་བ་ན། དེ་ཉིད་ཇེ་མགྱོགས་སུ་བྱེད་པའི་སྒུལ་
ཤུགས་དེ་ཇེ་ཆེ་ལ་འགྲོ་དགོས་པ་རེད། དོན་དེ་ལ་ནི་ང་ཚོ་ལ་ཚོད་ལྟའི་སྒྲུབ་བྱེད་ཡོད་པ་རེད། འོན་
ཀྱང་དེ་ནི་འཇིག་རྟེན་འཕུར་གྲུ་ཞིག་མ་རེད། དེ་ནི་དཔེར་ན་ཧྥེར་མེར་ཚོད་ལྟ་ཁང་ངམ་ཡང་ན་ཡོ་
རོབ་རྡུལ་སྙིང་ཞིབ་འཇུག་ལྟེ་གནས་ཀྱི་གཞི་རྡུལ་མགྱོགས་སྣོན་འཕྲུལ་ཆས་ཀྱི་ནང་གི་རྩ་བའི་གཞི་
རྡུལ་དེ་དག་གི་ཉམས་མྱོང་ཡིན། ང་ཚོས་གཞི་རྡུལ་ཞིག་འོད་ཀྱི་མགྱོགས་ཚད་ཀྱི་བརྒྱ་ཆ་དགུ་བཅུ་
གོ་དགུ་དང་གྲངས་ཆུང་དགུ་དགུའི་བར་དུ་མགྱོགས་སྣོན་བྱེད་ཐུབ་པ་རེད། འོན་ཀྱང་དེ་ནས་སྒུལ་
ཤུགས་ཇི་ཙམ་བསྣན་ཀྱང་དེ་དག་འོད་ཀྱི་མགྱོགས་ཚད་ལས་བརྒལ་ཐུབ་པའི་བར་དུ་མགྱོགས་སྣོན་
བྱེད་མི་ཐུབ་པ་ཡིན་ནོ། །འཇིག་རྟེན་འཕུར་གྲུའི་རྣམ་པ་ཡང་དེ་དང་མཚུངས། དེ་དག་ཀྱང་འོད་ཀྱི་
འགྲོས་ལས་མགྱོགས་པ་ཞིག་ཏུ་མགྱོགས་སྣོན་བྱེད་མི་ཐུབ་པ་དང་། མ་ཟད་འོད་འགྲོས་ལས་
བརྒལ་བའི་འགྲུལ་བཞུད་བྱེད་ཐུབ་པར་གྱུར་པ་ན། ད་གཟོད་དུས་ཕྱི་འགྲོས་ཀྱི་འགྲུལ་བཞུད་
བྱེད་ཐུབ་པ་ཡིན། འདི་ནི་ཕལ་ཆེར་མགྱོགས་ཚད་མཐོ་བའི་བར་སྟོང་འགྲུལ་བཞུད་མི་རུང་བར་
བསྟན་པ་དང་། མ་ཟད་དུས་ཕྱི་འགྲོས་ཀྱི་འགྲུལ་བཞུད་མི་རུང་བ་ཡང་བསྟན་པ་ཡིན་ནོ།།
དེ་ལྟ་ན་ཡང་། ད་དུང་ཡང་ཐབས་གཞན་ཞིག་ཡོད་སྲིད་པ་རེད། དེ་ཡང་ཁྱོད་ཀྱིས་ཡུལ་དང་
དུས་དེ་འཁྱོག་པར་བྱས་ཏེ་གནས་ཀ་བ་དང་ཁ་བའི་བར་དུ་ཉེ་ལམ་ཞིག་དང་ལྡན་པར་བྱེད་པ་སྟེ།
ཀ་བ་དང་ཁ་བའི་བར་དུ་འབུ་དོང་ཞིག་སྐྲུན་པར་བྱེད་རྒྱུ་དེ་ཡིན། མིང་ལ་བརྟེན་ནས་དོན་འཚོལ་
བར་བྱས་ན། འབུ་དོང་ནི་ཡུལ་དུས་ཀྱི་ཕྲ་སྦུག་ཅིག་ཡིན། དེས་ངོས་མཉམ་པའི་རྒྱང་རིང་པོས་
བར་དུ་ཆོད་པའི་ཡུལ་གཉིས་སྦྲེལ་བར་བྱེད་ཐུབ། དེ་ནི་བརྗིད་ཆགས་པའི་རི་བོ་ཞིག་ཡོད་ཅིང་།
རི་བོའི་དེའི་ཕྱོགས་གཞན་ལ་བསླེབ་པའི་ཆེད་དུ་ཡུན་རིང་པོ་ཞིག་སྤྱད་ནས་དེའི་རྩེ་མོ་ལ་འཛེག་པ་
དང་། དེ་ནས་ཀྱང་ཕར་ཕྱོགས་ནས་མར་བབས་དགོས་ལ། འོན་ཀྱང་གལ་ཏེ་རི་བོ་དེའི་རྩ་བ་ནས་
ཐད་ཀར་བགྲོད་སའི་འབུ་དོང་ཆེན་པོ་ཞིག་ཡོད་ན་ཁྱོད་ཀྱིས་དེ་འདྲའི་དཀའ་ངལ་མྱོང་མི་དགོས་
པར་ཐད་ཀར་བགྲོད་དུ་རུང་བ་དང་ཅུང་ཟད་མཚུངས་པ་ཡིན། གལ་ཏེ་འབུ་དོང་ཞིག་ཡོད་པར་
ཤེས་རྟོགས་བྱུང་བའམ་ཡང་ན་གསར་སྐྲུན་བྱེད་ཐུབ་ན། ཉེ་ལམ་དེ་ཉིད་བརྒྱུད་ནས་ང་ཚོའི་ཉི་མའི་
ཁྱིམ་རྒྱུད་ནས་ཁྱིམ་མཚེས་ཀྱི་མི་རྟ་ཕྱེད་མའི་ཨེ་ཝ་བརྟན་སྐར་གྱི་བར་དུ་བགྲོད་དུ་རུང་ན། རྒྱུན་
གྱི་ཡུལ་དུས་ཀྱི་དབང་དུ་བྱས་ན་ས་ཡི་གོ་ལ་ནས་མི་རྟ་ཕྱེད་མའི་ཨེ་ཝ་བརྟན་སྐར་གྱི་བར་དུ་རྒྱང་
ཐག་ཨིན་ལེ་དུང་ཕྱུར་༢༠༠༠༠༠ཙམ་གྱིས་ཆོད་པ་ཡིན་མོད། འབུ་དོང་དེ་བརྒྱུད་དེ་སོང་ན་བར་
ཐག་ཨི་ལེ་ཁྲི་བརྒྱ་ཕྲག་འགའ་ཞིག་ཙམ་ཁོ་ན་ཡོད་པ་ཡིན། གལ་ཏེ་ང་ཚོས་འབུ་དོང་བརྒྱུད་ནས་
གོམ་བརྒྱའི་འགྲན་བསྡུར་གྱི་གནས་ཚུལ་བསྐྱལ་བར་བྱས་ན། ཚོགས་འདུ་འགོ་ཚུགས་པའི་སྔོན་
གྱི་ཆེས་ཤིན་ཏུ་སྔ་མོ་ནས་འབྱོར་ཐུབ། འོན་ཀྱང་ཕྱིས་སུ་ས་ཡི་གོ་ལ་ལ་གཏད་ནས་འཕུར་བའི་
གང་ཟག་དེས་ཀྱང་འབུ་དོང་གཞན་ཞིག་རྙེད་ཐུབ་སྲིད་ཅིང་། ཁོས་ཁྱིམ་མཚེས་སྐར་མའི་ཚོགས་
ཆེན་འགོ་ཚུགས་མཛད་སྒོའི་ས་ནས་འགྲན་བསྡུར་གྱི་སྔོན་དུ་ས་ཡི་གོ་ལའི་ཐོག་ཏུ་ལོག་ཐུབ་པར་
བྱེད་པ་རེད། དེའི་ཕྱིར། དེ་ལས་གཞན་པའི་འོད་འགྲོས་ལས་བརྒལ་བའི་འགྲུལ་བཞུད་དང་
མཚུངས་པར། འབུ་དོང་གིས་ཀྱང་མི་རྣམས་ལ་དུས་ཕྱི་འགྲོས་ཀྱི་འགྲུལ་བཞུད་བྱེད་གཞུག་ཐུབ་པ་
ཡིན་ནོ།།
ཡུལ་དུས་ཀྱི་གནས་སྣ་ཚོགས་པའི་བར་གྱི་འབུ་དོང་གི་བསམ་བློ་དེ་ནི་ཚན་རྩལ་སྒྱུ་མའི་གཏམ་
རྒྱུད་ཀྱི་རྩོམ་པ་པོ་རྣམས་ཀྱིས་གསར་བཟོ་བྱས་པ་ཞིག་གཏན་ནས་མ་རེད། དེའི་འབྱུང་ཁུངས་ནི་
མི་རྣམས་ཀྱིས་གུས་བཀུར་ཞུ་འོས་པ་ཞིག་རེད། ༡༩༣༥ལོར། ཨེ་ཡན་སེ་ཐན་དང་ན་ཐན•རོ་
སེན་གཉིས་ཀྱིས་དཔྱད་རྩོམ་ཞིག་བྲིས། དེའི་ནང་དུ་ཁྱབ་ཆེ་བའི་ལྟོས་བཅས་སྨྲ་བ་ལ་ཟམ་པ་ཞེས་
འདོགས་པའི་དོན་ཞིག་ཡོད་དུ་རུང་བར་བཤད་ཡོད་ལ། ད་ལྟ་དེ་ལ་འབུ་དོང་ཟེར་བ་ཡིན། ཨེ་
ཡན་སེ་ཐན་དང་རོ་སེན་གྱི་ཟམ་པ་དེ་ནི་ཡུན་ཅུང་ཟད་ཙམ་ཁོ་ནར་གནས་ཏེ་དེ་ནས་རྡིབ་སྡུད་དུ་
འགྱུར་ཏེ་མཚར་གནས་གྲུབ་འགྲོ་བ་ཡིན་པས། འཇིག་རྟེན་འཕུར་གྲུ་བགྲོད་ལོང་མེད་པ་རེད།
འབུ་དོང་དེ་ནི་དོགས་ཆེ་ནས་འཕུར་གྲུ་དེ་མཚར་གནས་དང་འཕྲད་འགྲོ་བ་ཡིན། དེ་ལྟ་ན་ཡང་མི་
འགའ་ཞིག་གིས་ཆེས་སྔོན་ཐོན་གྱི་རིག་གནས་ཤིག་གི་སྒོ་མོ་དེ་འབུ་དོང་གིས་འབྱེད་པར་བྱེད་སྲིད་
དོ་ཞེས་སྨྲ་བར་བྱེད་དོ། །དམིགས་འདུན་ཟབ་མོ་དེ་འགྲུབ་པའི་ཆེད་དུ། ཡང་ན་ཐབས་ཚུལ་
གཞན་ལ་བརྟེན་ནས་ཡུལ་དུས་འཁྱོག་པར་བྱས་ཏེ་དུས་ཚོད་འགྲུལ་བཞུད་བྱེད་དུ་རུང་བར་བྱེད་
དགོས་པ་ཡིན། དཔེར་ན་རྟ་སྒ་ཞིག་དང་མཚུངས་པའི་བུན་གྱི་འཁྱོག་ཚད་དང་ལྡན་པའི་ཡུལ་དུས་
ཀྱི་ས་ཁོངས་ཤིག་ཡོད་དགོས། རྒྱུན་གྱི་དངོས་པོ་རྣམས་ལ་དངོས་ནུས་ཀྱི་སྟུག་ཚད་དང་ལྡན་པ་
ཡིན་ལ། དེས་ཡུལ་དུས་དེ་ལ་དངོས་ཀྱི་འཁྱོག་ཚད་དང་ལྡན་པར་བྱེད། དེ་ནི་དཔེར་ན་རིལ་
གཟུགས་ཤིག་གི་ངོས་དང་མཚུངས། དེའི་ཕྱིར། ཡུལ་དུས་དེ་དུས་ཕྱི་འགྲོས་ཀྱི་འགྲུལ་བཞུད་རུང་
བའི་བར་དུ་འཁྱོག་པར་བྱེད་དགོས་ན། བུན་ནུས་སྟུག་ཚད་དང་ལྡན་པའི་དངོས་པོ་ཡོད་དགོས་པ་
ཡིན།
བུན་ནུས་དང་ལྡན་པའི་དངོས་པོ་ཞེས་པ་དེ་ཅི་ཞིག་ཡིན་ཞེ་ན། ནུས་ཚད་དེ་ནི་དངུལ་ལོ་དང་
ཅུང་ཟད་མཚུངས་པ་ཡིན། གལ་ཏེ་ཁྱོད་ཀྱི་དངུལ་བྱང་གི་ལྷག་དངུལ་དེ་དངོས་གྲངས་ཡིན་ན།
ཁྱོད་ཀྱིས་ཚུལ་སྣ་ཚོགས་པའི་སྒོ་ནས་འགེད་པར་བྱེད་དུ་རུང་བ་རེད། འོན་ཀྱང་དུས་རབས་ཉི་ཤུ་
པའི་ཡིད་ཆེས་བྱེད་སའི་སྲོལ་རྒྱུན་གྱི་གཏན་སྲོལ་འགའ་ཞིག་གི་དབང་དུ་བྱས་ན། ཁྱོད་ཀྱིས་
བཅོལ་དངུལ་སྔ་ལེན་བྱེད་མི་རུང་། དེས་ན་གཏན་སྲོལ་དེ་དག་གི་ལུགས་ལ་བུན་ནུས་སྟུག་ཚད་
ཅེས་པ་དེ་ཡོད་མི་རུང་། དེ་ཡང་དུས་ཕྱི་འགྲོས་ཀྱི་འགུལ་བཞུད་གང་ཡང་ཡོད་མི་སྲིད་པ་ཡིན་ཞེས་
པའི་དོན་ཡིན། དེ་ལྟ་ན་ཡང་ལེའུ་གོང་མ་རྣམས་སུ་བསྟན་པ་བཞིན་དུ། ངེས་མིན་རང་བཞིན་གྱི་
རྩ་རིགས་དེ་གཞིར་བྱས་པའི་ནུས་རྡུལ་ཤུགས་རིག་དེ་ནི་སྲོལ་རྒྱུན་གྱི་ཚད་ལྡན་གཏན་སྲོལ་ལས་
རིང་དུ་འདས་ཟིན་པ་རེད། ནུས་རྡུལ་ཤུགས་རིག་དེ་ལྟ་བ་གུ་ཡངས་ཆེ་བ་ཡིན་པས། ཁྱོད་རང་གི་
སྤྱི་བསྡོམས་ཀྱི་བཅོལ་དངུལ་དེ་དངོས་གྲངས་ཡིན་ན། དངུལ་བྱང་གཅིག་དང་ཡང་ན་གཉིས་ལས་
ལྷག་དངུལ་སྔ་ལེན་བྱེད་རུང་བ་ཡིན། དེ་ཉིད་བཤད་སྟངས་གཞན་ཞིག་བྱས་ན། ནུས་རྡུལ་ཤུགས་
རིག་ལ་གནས་གཞན་གྱི་དངོས་ནུས་ཀྱིས་གུད་གསབ་བྱས་ཏེ། སྤྱི་བསྡོམས་ཀྱི་ནུས་ཚད་སྟུག་ཚད་
དེ་བུན་དུ་མ་སོང་ན། གནས་འགའ་ཞིག་གི་ནུས་ཚད་སྟུག་ཚད་དེ་བུན་ནུས་ཡིན་དུ་རུང་བ་ཡིན་
ཞེས་པའི་དོན་ཡིན། དེའི་ཕྱིར། ཡུལ་དུས་དེ་འཁྱོག་ཏུ་རུང་བ་མ་ཟད། དེ་ནི་དུས་ཕྱི་འགྲོས་ཀྱི་
འགྲུལ་བཞུད་རུང་བ་ལ་དགོས་པའི་མཐུན་རྐྱེན་ཚོགས་པའི་བར་དུ་ཡོ་འཁྱོག་ཏུ་འགྱུར་རུང་བ་ཡིན་
ནོ།།
ཧྥན་མེན་གྱི་ལོ་རྒྱུས་བསྡོམས་སྒྲིག་གི་དབང་དུ་བྱས་ན། གཞི་རྡུལ་གཅིག་གི་ཚད་ཀྱི་ཐོག་ནས།
ཚད་གང་ཡང་རུང་བ་ཞིག་གི་དུས་ཕྱི་འགྲོས་དངོས་གནས་བྱུང་བ་རེད། ཧྥན་མེན་གྱི་ཐབས་ཚུལ་གྱི་
ནང་དུ། རྒྱུན་གྱི་གཞི་རྡུལ་གྱིས་དུས་རྒྱུན་འགྲོས་ཀྱི་སྒོ་ནས་འགུལ་སྐྱོད་བྱེད་པ་དང་། གཞི་རྡུལ་
ལྡོག་མས་དུས་ཕྱི་འགྲོས་ཀྱིས་འགུལ་སྐྱོད་བྱེད་པ་གཉིས་མཉམ་པ་རེད། ཁོ་རང་གི་གྲངས་རྩིས་ཀྱི་
ཐབས་ལ་བརྟེན་ན། གཞི་རྡུལ་དང་གཞི་རྡུལ་ལྡོག་མའི་ཟུང་ལྡན་རྣམས་ལྷན་ཅིག་འབྱུང་བ་དང་མ་
ཟད་ཕན་ཚུན་དུ་མེད་པར་བྱེད་པ་དེ། གཞི་རྡུལ་གཅིག་རྐྱང་ཞིག་ཁ་ཟུམ་རྒྱུ་ལམ་ཟླུམ་པོའི་ནང་
ནས་འགུལ་སྐྱོད་བྱེད་པར་ལྟ་བར་བྱེད་དུ་རུང་བ་ཡིན། དེ་འདྲ་ཞིག་ཏུ་མཐོང་བའི་ཆེད་དུ། ཐོག་
མར་སྲོལ་རྒྱུན་གྱི་ཚུལ་གྱིས་བརྒྱུད་རིམ་དེ་ལ་ལྟ་བར་བྱེད། དཔེར་ན་སྐད་ཅིག་ཀ་བ་ལྟ་བུའི་དུས་
གང་ཡང་རུང་བ་ཞིག་ལ་གཞི་རྡུལ་དང་གཞི་རྡུལ་ལྡོག་མ་ཟུང་ལྡན་ཞིག་བྱུང་བ་དང་། གཉིས་ཆར་
ཡང་དུས་རྒྱུན་འགྲོས་ཀྱིས་འགུལ་སྐྱོད་བྱེད། མུ་མཐུད་ནས་དེའི་རྗེས་སུ་དུས་སྐད་ཅིག་ཁ་བ་ལ་དེ་
གཉིས་ཕན་ཚུན་བྱེད་ལས་འཇུག་པར་བྱེད་པ་དང་། མ་ཟད་ཕན་ཚུན་མེད་པར་བྱེད། དུས་ཀ་བའི་
སྔོན་དང་ཁ་བའི་རྗེས་སུ་གཞི་རྡུལ་གཉིས་ཆར་ཡང་མེད་པ་རེད། འོན་ཀྱང་ཧྥན་མེན་གྱི་རིག་གཞུང་
གི་དབང་དུ་བྱས་ན་ཁྱོད་ཀྱི་ལྟ་ཚུལ་མི་མཚུངས་པའི་སྒོ་ནས་ལྟ་བར་བྱེད་དུ་རུང་བ་རེད། དེ་ཡང་
གཞི་རྡུལ་རྐྱང་པ་ཞིག་དུས་ཀ་བ་ལ་བྱུང་བ་དང་དེ་ཡང་དུས་རྒྱུན་འགྲོས་ཀྱི་སྒོ་ནས་དུས་ཁ་བ་ལ་
སོང་བ་དང་དེ་ནས་དུས་ཕྱི་འགྲོས་ཀྱི་སྒོ་ནས་དུས་ཀ་བ་ལྡོག་པར་བྱེད་པ་ཡིན། དེའི་ཕྱིར་ད་ལྟ།
གཞི་རྡུལ་དང་གཞི་རྡུལ་ལྡོག་མ་ཟུང་གཅིག་གིས་དུས་རྒྱུན་འགྲོས་ཀྱིས་འགུལ་སྐྱོད་བྱེད་པ་མ་ཡིན་
པར། གཞི་རྡུལ་གཅིག་གིས་དུས་ཀ་བ་ནས་ཁ་བའི་བར་དུ་སོང་ནས་སླར་དུས་ཀ་བ་ལ་ཕྱིར་ལྡོག་
བྱས་པ་ཡིན། དེས་ན་དངོས་པོ་ཞིག་གིས་དུས་རྒྱུན་འགྲོས་ཀྱི་སྒོ་ནས་འགུལ་སྐྱོད་བྱེད་པ་ན། དེ་
ལ་གཞི་རྡུལ་ཟེར་ཞིང་། དེ་ལྟ་ན་ཡང་དངོས་པོ་དེ་ཉིད་ཀྱིས་དུས་ཕྱི་འགྲོས་ཀྱི་སྒོ་ནས་འགུལ་སྐྱོད་
བྱེད་པ་ན། དེ་ནི་དུས་རྒྱུན་འགྲོས་བྱེད་པའི་གཞི་རྡལ་ལྡོག་མ་ཞིག་ཏུ་སྣང་འོང་བ་ཡིན་ནོ།།
དེ་འདྲའི་དུས་ཚོད་འགྲུལ་བཞུད་དེ་ལས་མཐོང་རུང་གི་ནུས་སྣང་འབྱུང་ཐུབ་པ་ཡིན། དཔེར་
ན་གཞི་རྡུལ་དང་གཞི་རྡུལ་ལྡོག་མའི་ཟུང་ལྡན་གྱི་ནང་གི་གཞི་རྡུལ་ལྡོག་མ་ལྟ་བུ་གང་ཡང་རུང་བ་
ཞིག་བརྟན་སྐར་ནག་པོའི་ནང་དུ་ལྷུང་བ་དང་། གཅིག་ཤོས་དེ་ལུས་ཏེ་ཕན་ཚུན་དུ་མེད་པར་བྱེད་
པ་མེད་ན། ཤུལ་ལུས་ཀྱི་གཞི་རྡུལ་དེ་ཡང་སྐར་ནག་གི་ནང་དུ་ལྷུང་དུ་རུང་ལ། འོན་ཀྱང་དེ་སྐར་
ནག་གི་ཉེ་འཁོར་ནས་ཐར་ཐུབ་པ་ཡང་སྲིད་པ་ཡིན། གལ་ཏེ་དེ་ལྟར་ན། རྒྱང་རིང་གི་བརྟག་
དཔྱད་མཁན་ཞིག་ལ་ལྟོས་ནས་བཤད་ན། དེ་ནི་སྐར་ནག་གི་ནང་ནས་གཞི་རྡུལ་ཞིག་འཕར་འོང་
བ་དང་མཚུངས་པ་ཡིན། འོན་ཀྱང་། སྐར་ནག་འགྱེད་འཕྲོའི་ནང་རྐྱེན་གྱི་དབང་དུ་བྱས་ན། དེ་
དང་མཐོང་ཚུལ་མཚུངས་པའི་དོན་གཞན་ཞིག་དང་ལྡན་པ་ཡིན། ཟུང་ལྡན་གཞི་རྡུལ་གྱི་ནང་གི་
སྐར་ནག་གི་ནང་དུ་ལྷུང་བའི་གཞི་རྡུལ་དེ་ཟུང་ལྡན་གྱི་ནང་གི་གཞི་རྡུལ་ལྡོག་མ་ལྟ་བུ་ཞིག་ཡིན་ན།
དེས་དུས་ཕྱི་འགྲོས་ཀྱི་སྒོ་ནས་སྐར་ནག་གི་ནང་ནས་ཕྱིར་འཕར་འོང་བའི་གཞི་རྡུལ་ཞིག་ཡིན་པར་
ལྟ་བར་བྱེད་རུང་བ་ཡིན་ལ། དེ་ཉིད་གཞི་རྡུལ་དང་གཞི་ལྡོག་མའི་ཟུང་ལྡན་མངོན་པའི་གནས་དེ་
ན་སླེབ་པའི་སྐབས་སུ། འཐེན་ཤུགས་ར་བའི་དབང་གིས་དུས་ཚོད་ཀྱི་མདུན་དུ་སྐྱོད་པའི་གཞི་རྡུལ་
ཞིག་ཏུ་འཕེན་གཏོང་བྱས་པ་དང་མ་ཟད་སྐར་ནག་ལས་ཐར་སོང་བའམ། དེ་དང་མཚུངས་པར།
གལ་ཏེ་སྐར་ནག་གི་ནང་དུ་ལྷུང་བ་དེ་གཞི་རྡུལ་ཡིན་ན། ཁྱོད་ཀྱིས་དེ་ཉིད་དུས་ཕྱི་འགྲོས་ཀྱིས་
འགྲུལ་བཞུད་བྱེད་པའི་གཞི་རྡུལ་ལྡོག་མ་ཞིག་ཡིན་ཞིང་། —མ་ཟད་སྐར་ནག་ལས་ཐར་འོང་བར་
བཟུང་ན་ཡང་རུང་བ་ཡིན་ནོ། །དེ་ལྟ་ན། ནུས་རྡུལ་ཤུགས་རིག་གི་ཕྲ་བའི་ཚད་ཀྱི་ཐོག་ནས་དུས་
ཚོད་ཀྱི་འདས་པ་ལ་ཕྱི་ལོག་བྱེད་དུ་རུང་བ་དེ་སྐར་ནག་འགྱེད་འཕྲོ་ལས་མངོན་པར་བྱས་པ་ཡིན་
ནོ།།
དེའི་ཕྱིར། ནུས་རྡུལ་ཤུགས་རིག་ལ་འོག་གི་སྲིད་རུང་དེ་དག་ཡོད་པ་ཡིན་ནམ་ཞེས་འདྲི་བར་
བྱེད་སྲིད། གལ་ཏེ་ཚན་རིག་ལག་རྩལ་གོང་འཕེལ་དུ་སོང་བ་ན། ང་ཚོས་མཐར་དུས་ཚོད་འཕྲུལ་
འཁོར་ཞིག་བཟོ་སྐྲུན་བྱེད་ཐུབ་བམ་ཞེ་ན། དང་པོ་ལྟ་ཙམ་བྱས་ན་དེ་ནི་ཐུབ་པ་ལྟ་བུ་ཞིག་རེད།
ཧྥན་མེན་གྱི་ལོ་རྒྱུས་བསྡོམས་སྒྲིག་གི་འདོད་ཚུལ་དེ་ནི་ལོ་རྒྱུས་ཐམས་ཅད་ཀྱི་དབང་དུ་བྱས་པ་ཡིན།
དེ་ལྟར་ན། དེའི་ནང་དུ་དུས་ཕྱི་འགྲོས་ཀྱི་འགྲུལ་བཞུད་རུང་བའི་བར་དུ་ཡུལ་དུས་འཁྱོག་པོར་
འགྱུར་བའི་ལོ་རྒྱུས་དེ་ཡང་ཚུད་ཡོད་འོས་པ་ཡིན། དེ་ལྟ་ན་ཡང་། ཤེས་ཟིན་པའི་དངོས་ཁམས་
གཏན་སྲོལ་གྱིས་དུས་ཕྱི་འགྲོས་ཀྱི་འགྲུལ་བཞུད་དེ་མི་རུང་བར་བསྟན་མེད་པའི་དབང་དུ་བྱས་ན་
ཡང་། ད་དུང་ཡང་དེ་དངོས་གནས་རུང་བ་ཡིན་ནམ་ཞེས་དོགས་འདྲི་བྱེད་པའི་རྒྱུ་མཚན་གཞན་
ཡོད་པ་རེད།
དཀའ་བའི་གནས་དེ་ནི། གལ་སྲིད་མི་རྣམས་དུས་ཕྱི་འགྲོས་ཀྱི་འགྲུལ་བཞུད་རུང་བ་ཡིན་ན།
ཅིའི་ཕྱིར་དུ་མ་འོངས་པ་ནས་མི་ཞིག་འོང་ནས། མ་འོངས་པའི་དོན་དེ་ཇི་ལྟ་བུའི་སྒོ་ནས་མངོན་དུ་
འགྱུར་བར་བྱེད་ཚུལ་བསྟན་མཁན་ཞིག་ཡོད་མ་མྱོང་བ་ཡིན་ནམ། གལ་ཏེ་ད་ལྟ་ང་ཚོའི་གོང་
འཕེལ་དེ་ཡང་གདོད་མའི་རྣམ་པ་ལ་ཡོད་པས། དུས་ཚོད་འགྲུལ་བཞུད་བྱེད་པའི་གསང་བ་དེ་
མངོན་པར་བྱེད་པའི་སྐབས་སུ་མ་བབས་པ་རེད་ཅེས་པ་དེ་ཡང་རྒྱུ་མཚན་ཞིག་ཡིན་སྲིད་པ་རེད།
འོན་ཀྱང་། འགྲོ་བ་མིའི་རིགས་ཀྱི་རང་གཤིས་འདི་རྩ་བ་ནས་གཞན་དུ་བསྒྱུར་ཐུབ་ན་མ་གཏོགས།
མ་འོངས་པའི་ས་ནས་གློ་བུར་དུ་འོང་བའི་མགྲོན་པོ་ཞིག་གིས་ལྷ་ཡི་གསང་བ་དེ་ཕྱི་བསྒྲགས་བྱེད་
འོང་བར་ཡིད་ཆེས་བྱེད་དཀའ་བ་རེད། མི་འགའ་ཞིག་གིས་ཅི་ཡིན་མེད་པའི་དངོས་པོ་UFOམཐོང་
བ་དེ་ཉིད་ཕྱི་སྐར་གྱི་མིའམ་ཡང་ན་མ་འོངས་པའི་སེམས་ཅན་ང་ཚོའི་ས་ལ་འཚམས་འདྲི་ལ་འོང་
བའི་སྒྲུབ་བྱེད་རེད་ཅེས་ཟེར་སྲིད་མོད།
བརྟན་སྐར་གཞན་དང་རྒྱང་ཐག་རིང་པོས་ཆོད་པ་ལ་
བསམ་ན། གལ་ཏེ་ཕྱི་སྐར་གྱི་མི་ཞིག་ལུགས་དང་མཐུན་པའི་སྒོ་ནས་འདིར་འོང་དགོས་ན། དེ་
དག་གིས་འོད་ཀྱི་མགྱོགས་ཚད་ལས་ཀྱང་བརྒལ་བའི་སྒོ་ནས་འགྲུལ་བཞུད་བྱེད་དགོས་པ་རེད།
དེ་ལྟ་ན་སྲིད་རུང་གཉིས་པོ་དེ་ནི་སྟོབས་མཚུངས་ཡིན་ནོ། །མ་འོངས་པ་ནས་འོང་བའི་མི་ཞིག་མེད་
པའི་རྒྱུ་མཚན་ནི། འདས་པ་རྣམས་ནི་གཏན་ཁེལ་ཟིན་པ་ཡིན་ལ། ང་ཚོས་འདས་པ་ལ་བལྟས་ན་
འདས་པའི་དུས་དེ་ལ་དུས་ཚོད་འགྲུལ་བཞུད་རུང་བའི་བར་དུ་ཡོ་འཁྱོག་ཏུ་གྱུར་པ་མཐོང་རྒྱུ་མེད་
པའི་རྒྱུ་མཚན་གྱིས་ཡིན་སྲིད་ཅེས་པ་ཙམ་ཞིག་ཡིན། ཕྱོགས་གཞན་ཞིག་ནི། མ་འོངས་པ་ནི་མ་
ངེས་པ་ཡིན་པ་དང་སྒོ་དབྱེའི་རང་བཞིན་ཞིག་ཡིན་པས། མ་འོངས་པ་ལ་དུས་ཚོད་འགྲུལ་བཞུད་
ལ་དགོས་པའི་འཁྱོག་ཚད་དེ་ཡོད་དུ་རུང་བ་རེད་ཅེས་པ་དེ་ཡིན། འདི་ཉིད་ཀྱིས། དུས་ཚོད་
འགྲུལ་བཞུད་གང་ཡིན་ཐམས་ཅད་ཀྱང་མ་འོངས་པ་ལ་ཚོད་འཛིན་བྱེད་པར་མཚོན་པ་ཡིན། དེས་
ན་ཁ་ཁོ་གྲུ་དཔོན་དང་འཇུག་ལེན་རྟགས་ཅན་གྱི་སྐར་ཚོམས་འགྲུལ་བཞུད་གྲུ་བོ་ཆེ་གཉིས་ང་ཚོའི་
མིག་སྔར་དུ་འོང་བའི་གོ་སྐབས་མེད་པ་ཡིན་ནོ།།
འདི་ཉིད་ཀྱིས་ད་ལྟའི་འཛམ་བུའི་གླིང་འདི་མ་འོངས་པ་ནས་འོང་བའི་མགྲོན་པོས་གང་མེད་
པའི་རྒྱུ་མཚན་ཡང་ཡིན་སྲིད། འོན་ཀྱང་། འདས་པ་ལ་ཕྱི་ལོག་བྱས་ཏེ་ལོ་རྒྱུས་དེ་གཞན་དུ་སྒྱུར་
བར་བྱེད་ཅེས་པ་ལས་འོང་བའི་དོགས་པ་དེ་ལས་གཡོལ་ཐབས་མེད་པ་ཞིག་ཡིན། དཔེར་ན་
འདས་པ་ཕར་ལོག་བྱས་ཏེ་རྡུལ་ཕྲན་མཚོན་ཆའི་གསང་བ་དེ་ན་ཟེར་བ་ལ་བསྒྲགས་པར་བྱེད་པ་
དང་། ཡང་ན་ཁྱོད་རང་འདས་པའི་ས་ལ་ཕར་ལོག་སྟེ་ཁྱོད་རང་གི་ཕ་མེས་ཀྱི་ཕ་མེས་དེ་ལ་ཕྲུ་གུ་མ་
སྐྱེས་པའི་གོང་ནས་བསད་པ་ལྟ་བུའི་དཀའ་གནད་དང་ཅིའི་ཕྱིར་དུ་མ་འཕྲད་པ་ཡིན་ནམ། དེ་
འདྲའི་འགལ་འདུས་ཀྱི་དོགས་པ་མང་པོ་ཞིག་ཡོད་མོད་ཀྱི། རྩ་བའི་ཆ་ནས་ཐམས་ཅད་ཀྱང་
མཚུངས་པ་ཡིན། གལ་ཏེ་ང་ཚོ་ལ་འདས་པ་ལ་དབང་སྒྱུར་བྱེད་པའི་ནུས་པ་དང་ལྡན་ན། འགལ་
འདུས་མང་པོ་དང་འཕྲད་འོང་བ་ཡིན་ནོ།།
ཡིན་སྲིད་པའི་ཚུལ་གཉིས་ལ་བརྟེན་ནས་དུས་ཚོད་འགྲུལ་བཞུད་ལས་རྩོམ་པའི་དོགས་པའི་
གནས་དེ་ཐག་གཅོད་བྱེད་དགོས་པ་ཡིན་སྲིད། དེ་ཡང་སྲིད་རུང་དང་པོ་ནི་ལོ་རྒྱུས་སྙོམ་སྒྲིག་
ཐབས་ཚུལ་ཟེར། དེས་ནི། ཡུལ་དུས་དེ་དུས་ཚོད་འགྲུལ་བཞུད་རུང་བའི་བར་དུ་ཡོ་འཁྱོག་ཏུ་
གྱུར་ཡོད་པའི་དབང་དུ་བྱས་ན་ཡང་། ཡུལ་དུས་ཀྱི་ནང་དུ་བྱུང་བའི་དོན་ཐམས་ཅད་ནི་དངོས་
ཁམས་གཏན་སྲོལ་གྱི་སྙོམ་སྒྲིག་བྱས་པའི་གྲོལ་བ་ཞིག་ཡིན་ངེས་ཞེས་བསྟན་པ་རེད། དེ་ཉིད་
བཤད་སྟངས་གཞན་ཞིག་བྱས་ན། འདོད་ཚུལ་འདི་ཡི་དབང་དུ་བྱས་ན། ཁྱོད་རང་འདས་པ་ལ་ཕྱི་
ལོག་བྱས་པ་དང་། མ་ཟད་ཁྱོད་རང་གི་ཕ་མེས་ཀྱི་ཕ་མེས་དེ་བསད་མེད་པའམ། ཡང་ན་ད་ལྟའི་
རྣམ་པ་དང་འགལ་བའི་དོན་གང་ཡང་བྱེད་མྱོང་མེད་ན། ད་གཟོད་ཁྱོད་རང་དུས་ཚོད་ཀྱི་ནང་ནས་
འདས་པ་ལ་ཕྱི་ལོག་བྱེད་དུ་རུང་བ་ཡིན་ཞེས་པའི་དོན་ཡིན། མ་ཟད། ཁྱོད་རང་འདས་པ་ལ་ཕྱི་
ལོག་དགོས་ན། ཁྱོད་ཀྱིས་ལོ་རྒྱུས་ཀྱི་ཟིན་བྲིས་དེ་གཞན་དུ་བསྒྱུར་མི་རུང་བར། དེའི་རྗེས་སུ་
འགྲོ་བར་བྱེད་པ་ཙམ་ཞིག་རུང་བ་ཡིན་ནོ་ཞེས་པའི་དོན་ཡིན། འདོད་ཚུལ་འདི་ཉིད་ཀྱི་དབང་དུ་
བྱས་ན། འདས་པ་དང་མ་འོངས་པ་ནི་གཏན་ཁེལ་ཟིན་པ་ཡིན་ལ། ཁྱོད་རང་ལ་གང་འདོད་བྱེད་
རུང་གི་རང་དབང་འདོད་བློ་ཞིག་མེད་པ་ཡིན་ནོ།།
རང་དབང་འདོད་བློ་དེ་ནི་གང་ལྟར་ཡང་བརྫུན་པ་ཞིག་རེད་ཅེས་མི་རྣམས་ཀྱིས་བཤད་དུ་རུང་
མོད་ཀྱི། གལ་ཏེ་ཆོས་ཐམས་ཅད་ལ་དབང་སྒྱུར་བྱེད་པའི་ཡོངས་སུ་རྫོགས་པའི་དངོས་ཁམས་ཀྱི་
རིག་གཞུང་ཞིག་ཡོད་ན། དེས་ཀྱང་ཁྱོད་ཀྱི་འགྲོ་འདུག་ལ་དབང་སྒྱུར་བྱེད་འོང་བ་ཡིན་ནོ། །འོན་
ཀྱང་འགྲོ་བ་མིའི་རིགས་ལྟ་བུ་འདི་འདྲའི་རྙོག་འཛིང་ཆེ་བའི་སྐྱེ་དངོས་ལ་རྩིས་རྒྱག་བྱེད་ཐབས་
བྲལ་བ་ཡིན། དེ་ལ་དབང་སྒྱུར་དང་ཐག་གཅོད་བྱེད་ཚུལ་དེ་རྩིས་རྒྱག་བྱེད་ཐུབ་ཐབས་བྲལ་བ་
ཡིན་ནོ། །མ་ཟད་འདི་ལ་ནུས་རྡུལ་ཤུགས་རིག་དང་འབྲེལ་བའི་ནུས་སྣང་གིས་བྱས་པའི་སྐབས་
བསྟུན་རང་བཞིན་དང་ཡང་ལྡན་པ་ཡིན། དེ་ལྟ་ན། འདོད་ཚུལ་གཅིག་ནི། འགྲོ་བ་མིའི་རིགས་
ལ་རང་དབང་འདོད་བློ་ཡོད་པ་ཡིན་ཞེས་པ་དེ་ཡིན། དེའི་རྒྱུ་མཚན་ཡང་ང་ཚོས་དེའི་མ་འོངས་པའི་
འགྲོ་འདུག་དེ་སྔོན་དཔག་བྱེད་ཐབས་མེད་པའི་དབང་གིས་ཡིན། དེ་ལྟ་ན་ཡང་། གལ་ཏེ་མི་ཞིག་
འཇིག་རྟེན་འཕུར་གྲུ་ལ་ཞུགས་ནས་སོང་བ་དང་མ་ཟད་འགྲོ་བར་རྩོམ་པའི་སྔོན་ནས་ཕྱི་ལོག་ཐུབ་
པ་ཡིན་ན། ཁོའི་མ་འོངས་པའི་སྤྱོད་པ་དེ་ཟིན་བྲིས་བྱས་ཟིན་པའི་ལོ་རྒྱུས་ཀྱི་ཆ་ཤས་ཤིག་ཏུ་གྱུར་
ཟིན་པའི་ཕྱིར། ང་ཚོས་ཀྱང་སྔོན་དཔག་བྱེད་དུ་རུང་བ་ཞིག་ཡིན་ནོ། །དེ་ལྟ་ན། དེ་ལྟའི་གནས་
ཚུལ་གྱི་འོག་ནས། དུས་ཚོད་འགྲུལ་བཞུད་མཁན་ལ་དོན་སྙིང་གང་ནས་བསམ་ན་ཡང་རང་དབང་
འདོད་བློ་དེ་མེད་པ་ཡིན་ནོ།།
དུས་ཚོད་འགྲུལ་བཞུད་ཀྱི་འགལ་འདུས་ཐག་གཅོད་བྱེད་པའི་ཚུལ་གཞན་ཞིག་ནི་ལོ་རྒྱུས
འདེམ་སྒྲུག་ཅེས་པ་ལ་བརྟེན་དུ་རུང་བ་ཡིན། འདོད་ཚུལ་དེས་ནི། དུས་ཚོད་འགྲུལ་བཞུད་མཁན་
དེ་འདས་པ་ལ་ཕྱི་ལོག་པ་ན། དེ་དག་ནི་ཟིན་བྲིས་བྱས་ཡོད་པའི་ལོ་རྒྱུས་དེ་ལས་གཞན་པའི་ལོ་
རྒྱུས་ཤིག་གི་ནང་དུ་ཞུགས་འགྲོ་བ་རེད། དེ་ལྟ་ན། ཁོ་ཚོ་ནི་རང་དབང་གི་སྒོ་ནས་འགྲོ་སྤྱོད་བྱེད་
དུ་རུང་ལ། ཁོང་ཚོའི་འདས་པའི་ལོ་རྒྱུས་དང་གཅིག་པ་ཡིན་དགོས་པའི་བཀག་རྒྱའི་ནང་དུ་ཚུད་མི་
འགྲོ་བ་ཡིན། སི་ཐེ་ཝན• སི་ཕེར་པེར་གྷི་ནི་མ་འོངས་པ་ལ་ཕྱི་ལོག་བྱེད་པ་ཞེས་པའི་གློག་བརྙན་
གྱི་ནང་གི་མ་ཐེ• མ་ཁོ་ཝོ་ལེ་འདས་པ་ལ་ཕྱི་ལོག་བྱས་ཏེ། ཁོ་རང་གི་ཕ་མ་གཉིས་ཀྱི་ཕོ་མོའི་དུང་
ཞེན་གྱི་ལོ་རྒྱུས་དེ་གསར་བཅོས་བྱས་ཏེ་ཤིན་ཏུ་གསོན་ཉམས་དོད་པོ་ཞིག་བཟོས་པའི་གསར་
གཏོད་དེ་ལ་ཤིན་ཏུ་དགའ།
ཉན་ཙམ་བྱས་ན། ལོ་རྒྱུས་འདེམས་སྒྲུག་འདི་དང་ལེའུ་དགུ་པའི་ནང་ནས་བཤད་པའི་ཧྥན་
མེན་གྱིས་ནུས་རྡུལ་རིག་གཞུང་ལོ་རྒྱུས་བསྡོམས་སྒྲིག་གི་ཚུལ་མཚོན་པར་བྱེད་པ་གཉིས་ཤིན་ཏུ་
མཚུངས། འདིས་ནི་འཇིག་རྟེན་ལ་ལོ་རྒྱུས་རྐྱང་པ་ཞིག་ལྡན་པ་ཙམ་ཞིག་མ་ཡིན་གྱི། དེ་ལ་སྲིད་
རུང་གི་ལོ་རྒྱུས་ཐམས་ཅད་དང་ལྡན་པ་ཡིན་ཞིང་། དེ་ཐམས་ཅད་ལ་ཡང་རེ་རེ་བཞིན་སོ་སོའི་སྲིད་
ཚད་དང་ལྡན་པ་ཡིན་ཞེས་པའི་དོན་ཡིན། དེ་ལྟ་ན་ཡང་། ཧྥན་མེན་གྱི་བསྡོམས་སྒྲིག་གི་འདོད་
ཚུལ་དང་ལོ་རྒྱུས་འདེམ་སྒུག་གཉིས་ཁྱད་པར་གཙོ་ཆེ་བ་ཞིག་དང་ལྡན། ཧྥན་མེན་བསྡོམས་སྒྲིག་
གི་ནང་དུ། ལོ་རྒྱུས་རེ་རེ་བཞིན་ཐམས་ཅད་ཀྱི་ནང་དུ་ཡང་ཆ་ཚང་བའི་ཡུལ་དུས་དང་དེའི་ནང་གི་
དངོས་པོ་ཐམས་ཅད་ཡོད་པ་ཡིན། ཡུལ་དུས་དེ་ནི་འཕུར་མདའ་ལ་བརྟེན་ཏེ་འདས་པ་ལ་བགྲོད་དུ་
རུང་བའི་བར་དུ་ཡོ་འཁྱོག་ཏུ་འགྱུར་རུང་བ་ཡིན་མོད། འོན་ཀྱང་འཕུར་མདའ་དེ་ཡང་ཡུལ་དུས་དེ་
ཉིད་དུ་ཡོད་དགོས། དེ་ཡང་ལོ་རྒྱུས་དེ་ཉིད་དུ་ཡོད་དགོས་པ་ཡིན་ལ། དེའི་ཕྱིར་ཐམས་ཅད་
མཐའ་གཅིག་ཏུ་གཅིག་པ་ཞིག་ཡིན་དགོས་པ་ཡིན་ནོ། །དེ་ལྟ་ན། ཧྥན་མེན་གྱི་ལོ་རྒྱུས་བསྡོམས་
སྒྲིག་འདོད་ཚུལ་དེས་ལོ་རྒྱུས་སྙོམ་སྒྲིག་དང་མཐུན་པ་ལྟ་བུ་ཞིག་ཡིན་ལ། ལོ་རྒྱུས་འདེམ་སྒྲུག་དང་
གཅིག་པ་ལྟ་བུ་ཞིག་ནི་མིན་ནོ།།
གལ་ཏེ་དུས་རིམ་སྲུང་བ་ཞེས་པའི་འདོད་ཚུལ་དེ་བདེན་པ་ཞིག་ཡིན་ན། དཀའ་གནད་འདི་
དག་ལས་གཡོལ་ཐུབ་པ་ཡིན་ནོ། །དེས་ན་དངོས་ཁམས་རིག་པའི་གཏན་སྲོལ་གྱིས་ཐུན་མོང་གི་
ཐོག་ནས་རགས་པའི་དངོས་པོ་རྣམས་ཀྱི་བརྡ་འཕྲིན་དེ་འདས་པ་ལ་སྐྱེལ་བར་བྱེད་པ་སྔོན་འགོག་
བྱེད་པ་ཡིན་ཞེས་བཤད་པ་རེད། ཚོད་དཔག་འདི་ད་དུང་ཡང་ར་སྤྲོད་བྱེད་ཐུབ་མེད། འོན་ཀྱང་དེ་
བདེན་པ་ཞིག་ཡིན་པར་ཡིད་ཆེས་བྱེད་འོས་པ་རེད། དེའི་རྒྱུ་མཚན་ཡང་། འདས་པ་ལ་ཕྱི་ལོག་
བྱེད་དུ་རུང་བའི་བར་དུ་ཡུལ་དུས་འཁྱོག་པའི་སྐབས་སུ། ནུས་རྡུལ་ཤུགས་རིག་གི་རྩིས་རྒྱག་ལས་
གསལ་བ་ལྟར་ན། ཁ་ཟུམ་འཁོར་ལམ་ཟླུམ་པོ་ཞིག་གི་ནང་ནས་རྒྱུན་མི་ཆད་པར་འཁོར་བའི་གཞི་
རྡུལ་དང་གཞི་རྡུལ་ལྡོག་མ་ལས་ནུས་ཚད་སྟུག་ཚད་ཆེན་པོ་འབྱུང་བ་དང་དེས་ཡུལ་དུས་དེ་འདས་པ་
ལ་བགྲོད་རུང་གི་བར་དུ་འཁྱོག་པར་སྔོན་འགོག་བྱེད་འགྲོ་བར་གསལ་བར་བྱས་ཡོད་དོ། །དེ་ལྟ་
ན་ཡང་། མཐར་གཏུགས་ན་དངོས་གནས་དེ་འདྲ་ཞིག་ཡིན་མིན་ད་དུང་ཡང་གསལ་པོ་ཞིག་མིན་
ལ། དུས་ཚོད་འགྲུལ་བཞུད་ཀྱི་སྲིད་རུང་དེ་ད་དུང་ཡང་ཐག་ཆོད་མེད་དོ། །འོན་ཀྱང་དེའི་དོན་ལ་
རྒྱན་པོ་མ་འགྱེད། ཁྱོད་ཀྱི་ཁ་གཏད་ལ་མ་འོངས་པ་ཤེས་ཐུབ་པའི་དྲང་བདེན་མིན་པའི་ནུས་པ་
ཞིག་ཡོད་པ་ཡང་སྲིད་དོ།།

ལེའུ་བཅུ་གཅིག་པ། རང་བྱུང་གི་ཤུགས་དང་དངོས་ཁམས་རིག་པའི་གཅིག་འགྱུར།

ལེའུ་གསུམ་པའི་ནང་ནས་བཤད་པ་ཇི་ལྟ་བ་བཞིན་དུ། ཡོངས་སུ་རྫོགས་པའི་འཇིག་རྟེན་གྱི་
ཆོས་ཀུན་གཏན་ལ་འབེབས་ཐུབ་པའི་གཅིག་འགྱུར་གྱི་རིག་གཞུང་ཞིག་གསར་སྐྲུན་བྱེད་དགོས་ན་
ལས་སླ་མོ་ཞིག་གཏན་ནས་མ་རེད། དེའི་ཕྱིར་ད་ལྟ་ང་ཚོས་འཇིག་རྟེན་གྱི་ཚོད་དང་བཅས་པའི་
དོན་ལ་འགྲེལ་བཤད་བྱེད་ཐུབ་པ་དང་དེ་ལས་གཞན་པའི་ཆོས་རྣམས་སྣང་མེད་དུ་བྱེད་པའམ་ཡང་
ན་གྲངས་ཀ་འགའ་ཞིག་གིས་ཉེ་འདྲ་ཙམ་དུ་མཚོན་པར་བྱེད་པའི་ཆ་ཤས་རིག་གཞུང་རྙེད་ཐབས་
བྱེད་དགོས་པ་ཡིན། དེའི་ཕྱོགས་ནས་ང་ཚོ་ལ་གོང་འཕེལ་ཡང་བྱུང་ཡོད། མིག་སྔར་ང་ཚོས་ཚན་
རིག་གཏན་སྲོལ་གྱི་ནང་དུ་དཔེར་ན་གློག་རྡུལ་གློག་ཁུར་གྱི་ཚད་དང་། རྒྱུ་རྡུལ་དང་གློག་རྡུལ་གྱི་
སྤུས་ཚད་བསྡུར་གྲངས་སོགས་གྲངས་ཀ་ཤིན་ཏུ་འབོར་ཆེན་ཞིག་འདུས་ཡོད་མོད་ཀྱི། འོན་ཀྱང་ད་
ལྟ་ང་ཚོས་མ་མཐར་ཡང་རིག་གཞུང་གི་ནང་ནས་གྲངས་ཐང་དེ་དག་སྔོན་དཔག་བྱེད་ཐབས་བྲལ་བ་
ཡིན། དེ་ལས་ལྡོག་སྟེ། ང་ཚོས་ཚད་ལེན་ལ་བརྟེན་ནས་དེ་དག་རྙེད་པར་བྱས་ཏེ། དེ་ནས་རྩིས་
ཕྲེང་གི་ནང་དུ་བཅུག་དགོས། མི་འགའ་ཞིག་གིས་གྲངས་ཀ་འདི་དག་ལ་རྩ་བའི་རྟག་གྲངས་ཟེར་
བ་རེད། ཡང་གཞན་དག་གིས་ནི་དེ་ལ་དཔྱད་གྲངས་ཟེར་བ་ཡིན་ནོ།།
ཁྱོད་ཀྱིས་དེ་ལ་རྣམ་འགྱུར་གང་ཞིག་བཅང་བའི་དབང་དུ་བྱས་ན་ཡང་། འོག་གི་དངོས་ཡོད་
ཀྱི་གནས་ཚུལ་དེ་ནི་ཡིད་ལ་གཞག་འོས་པ་ཞིག་རེད། གྲངས་ཀ་འདི་དག་ནི་ཤིན་ཏུ་ཕྲ་ཞིང་ཞིབ་
པའི་སྙོམ་སྒྲིག་བྱས་དེ་ཚེ་སྲོག་འབྱུང་བ་ལ་ཤིན་ཏུ་འཕྲོད་པ་ཞིག་ཏུ་ཆེད་དུ་བྱས་པ་ལྟ་བུ་རེད།
དཔེར་ན། གལ་ཏེ་གློག་རྡུལ་གྱི་གློག་ཁུར་དེ་ཅུང་ཟད་མི་མཚུངས་པ་ཞིག་ཡིན་ན། དེས་བརྟན་
སྐར་གྱི་ནང་གི་གློག་ཁབ་ལེན་ཤུགས་དང་འཐེན་ཤུགས་ཀྱི་བར་གྱི་དོ་མཉམ་དེ་ལ་ཤུགས་རྐྱེན་བྱེད་
པ་དང་། དེ་ལས་ཀྱང་ཡང་ན་ཧའེ་དང་ཧེལ་སྦར་ཐབས་མེད་པ་དང་ཡང་ན་ཐོལ་འབར་དེ་མེད་པར་
འགྱུར་བ་ཡིན། གནས་ཚུལ་གང་ཞིག་ཡིན་པའི་དབང་དུ་བཏང་ན་ཡང་། ཚེ་སྲོག་རྣམས་གནས་
ཐབས་མེད་པ་ཡིན། མཐར་གཏུགས་ན་ང་ཚོས་ཡོངས་སུ་རྫོགས་ལ་འཆམ་མཐུན་གཅིག་འགྱུར་གྱི་
རིག་གཞུང་ཞིག་གིས། ཉེ་འདྲའི་ཆ་ཤས་ཀྱི་རིག་གཞུང་དེ་དག་ཐམས་ཅད་ཀྱང་བསྡུ་ཐུབ་པ་དང་།
མ་ཟད་རིག་གཞུང་གི་ནང་གི་གློག་རྡུལ་གྱི་གློག་ཁུར་ལྟ་བུའི་ཚད་ལ་འོས་མཚམས་ཀྱི་གྲངས་ཐང་
བདམ་སྟེ་སྙོམ་སྒྲིག་བྱས་པའི་རྗེས་སུ་ད་གཟོད་དངོས་ཡོད་ཀྱི་ཚད་ལེན་དང་འགྲིག་ཐུབ་པ་ལྟ་བུ་
མིན་པའི་མཐར་ཐུག་གི་རིག་གཞུང་ཞིག་རྙེད་ཐབས་བྱེད་དགོས་སོ།།
དེ་འདྲའི་རིག་གཞུང་འཚོལ་ཞིབ་བྱེད་པ་ལ་དངོས་ཁམས་རིག་པའི་གཅིག་འགྱུར་ཟེར་བ་ཡིན།
ཨེ་ཡན་སེ་ཐན་གྱིས་ཁོ་རང་གི་ཚེ་སྨད་ཀྱི་དུས་ཚོད་མང་ཆེ་ཤོས་ལ་གཅིག་གྱུར་གྱི་རིག་གཞུང་ཞིག་
རྙེད་ཐབས་བྱས་མོད་འོན་ཀྱང་ལེགས་གྲུབ་མ་བྱུང་། དེའི་རྒྱུ་མཚན་ཡང་ཁོ་ལ་འཐེན་ཤུགས་དང་
གློག་ཁབ་ལེན་ཤུགས་ཀྱི་ཆ་ཤས་ཀྱི་རིག་གཞུང་དང་ལྡན་མོད་ཀྱི། འོན་ཀྱང་རྡུལ་སྙིང་ཤུགས་དང་
འབྲེལ་བའི་དེའི་སྐབས་ཀྱི་རྒྱུས་ལོན་ཤིན་ཏུ་ཉུང་ངུ་ཞིག་རེད། དེའི་ཕྱིར་དེའི་དུས་ཚོད་དེ་སྨིན་ཐུབ་
མེད་པ་རེད། གཞན་ཡང་། ལེའུ་དགུ་པའི་ནང་ནས་བཤད་པ་བཞིན་དུ། ཨེ་ཡན་སེ་ཐན་གྱིས་
ནུས་རྡུལ་ཤུགས་རིག་གི་ཡང་དག་པའི་རང་བཞིན་དེ་དང་ལེན་གཏན་ནས་མི་བྱེད་པ་རེད། དེ་ལྟ་
ན་ཡང་། ངེས་མིན་རང་བཞིན་དེ་ནི་ང་ཚོ་འཚོ་སྡོད་བྱེད་སའི་འཇིག་རྟེན་འདི་ཉིད་ཀྱི་ངོ་བོའི་རང་
བཞིན་དེ་དངོས་གནས་ཡིན། དེའི་ཕྱིར། ལེགས་གྲུབ་ལྡན་པའི་རིག་གཞུང་ཞིག་གིས་འདི་ཉིད་
ངེས་པར་སྡུད་ལེན་བྱེད་དགོས།
ད་ལྟ་ང་ཚོས་འཇིག་རྟེན་ལ་རྒྱུས་ལོན་སྔར་ལས་མང་བ་ཞིག་ཡོད་ཟིན་པ་རེད། དེ་འདྲའི་
མཐར་ཐུག་གི་རིག་གཞུང་འཚོལ་བར་བྱེད་པ་ལ་སྔོན་ལྗོངས་དེ་ལེགས་སུ་སོང་ཡོད། འོན་ཀྱང་ང་
ཚོས་ངེས་པར་དུ་རང་མཐོའི་ང་རྒྱལ་ཐལ་ཆེ་མི་རུང་། འདས་པའི་དུས་སུ་ང་ཚོ་ལ་ལེགས་གྲུབ་ཀྱི་
ང་རྒྱལ་སྐྱོན་ཅན་ཡོད་མྱོང་། དཔེར་ན། དུས་རབས་ཉི་ཤུ་པའི་སྟོད་ནས། དངོས་པོ་ཐམས་ཅད་
ཀྱང་དཔེར་ན་འཕར་གཤིས་དང་དྲོད་འདྲེན་གྱི་རང་གཤིས་ལྟ་བུ་རྒྱུན་ལྡན་གྱི་དངོས་པོ་ལ་བརྟེན་
ནས་འགྲེལ་བཤད་བྱེད་ཐུབ་པས་ཁྱབ་པར་བཟུང་བར་བྱས་པ་རེད། དེ་ལྟ་ན་ཡང་རྡུལ་ཕྲན་གྱི་
སྒྲིག་གཞི་དང་ངེས་མིན་རང་བཞིན་གྱི་རྩ་རིགས་གསར་མཐོང་བྱུང་བའི་དབང་གིས་འདོད་ཚུལ་དེ་
ཉིད་ཀྱི་མཇུག་རྫོགས་པར་བྱས། དེའི་རྗེས་སུ་ཡང་ཐེངས་ཤིག་ལ། ༡༩༢༨ལོར། དངོས་ཁམས་
རིག་པ་བ་ནོ་པེར་བྱ་དགའ་ཐོབ་མཁན་མ་ཁི་སི•པོར་འེན་གྱིས་ཀི་ཐན་གྷེན་སློབ་ཆེན་གྱི་འཚམས་
འདྲི་ལ་འོང་མཁན་རྣམས་ལ་ད་ལྟ་ང་ཚོས་ཤེས་ཟིན་པ་འདི་དག་ལ་ལྟོས་ནས་བཤད་ན། ད་ནས་ཟླ་
བ་དྲུག་གི་མཚམས་ནས་དངོས་ཁམས་རིག་པ་དེ་མཇུག་རྫོགས་རྒྱུ་རེད་ཅེས་བཤད་པ་རེད། ཁོའི་
ཡིད་ཆེས་དེ་ནི་ཏི་ར་ཁི་ཡིས་མི་རིང་བའི་སྔོན་ནས་གསར་མཐོང་བྱུང་བའི་གློག་རྡུལ་ལ་དབང་སྒྱུར་
བྱེད་པའི་མཉམ་བྱ་རྩིས་ཕྲེང་གསར་པ་དེ་ལས་བྱུང་བ་རེད། རྒྱུ་རྡུལ་དེ་ནི་དེའི་དུས་སུ་ཤེས་ཟིན་
པའི་གཞི་རྡུལ་གཅིག་པུ་དེ་ཡིན་ལ། སྔར་གྱི་དེ་དང་རིགས་མཐུན་པའི་རྒྱུ་རྡུལ་གྱི་མཉམ་བྱ་རྩིས་
ཕྲེང་ཞིག་རྙེད་ཐུབ་ན་རིག་གཞུང་དངོས་ཁམས་རིག་པའི་མཇུག་རྫོགས་པ་ཡིན་འོས་པ་རེད་བསམ་
པ་རེད། དེ་ལྟ་ན་ཡང་བར་རྡུལ་དང་རྡུལ་སྙིང་གི་གསར་མཐོང་དེས་དེའི་མགོ་ལ་ཡང་དབྱུག་པ་ན་
ངེས་པ་ཞིག་རྒྱབ་པ་རེད། དེ་ལྟར་ཕམ་ཉེས་སུ་སོང་བའི་ལོ་རྒྱུས་ཀྱང་བྱུང་མྱོང་མོད་ཀྱི་འོན་ཀྱང་ང་
ཚོ་སྔར་བཞིན་དུ་སྤྲོ་སྣང་གི་སྒོ་ནས་རང་བྱུང་གི་ཆེས་མཐར་ཐུག་གཏན་སྲོལ་ཞིག་རྙེད་ལ་ཉེ་བའི་
ཆེས་མཐའ་མཇུག་གི་དུས་རིམ་ལ་ཡོད་པར་བསམ་ཆོག་པ་ཡིན།
ནུས་རྡུལ་དངོས་ཁམས་རིག་པའི་ནང་དུ། དངོས་པོའི་གཞི་རྡུལ་གྱི་ཤུགས་སམ་ཡང་ན་ཕན་
ཚུན་གྱི་བྱེད་ལས་འཇུག་པའི་ནུས་པ་ཐམས་ཅད་ཀྱང་གཞི་རྡུལ་གྱིས་འདྲེན་པར་བྱེད་པ་རེད།
དཔེར་ན་གློག་རྡུལ་དང་ཁ་ཁི་ལྟ་བུ་དངོས་པོའི་གཞི་རྡུལ་ཞིག་གིས་བྱེད་ལས་ལྡན་པའི་གཞི་རྡུལ་
སྤྲོས་པར་བྱེད་འོང་བ་ཡིན། དེས་སྐྱེད་པའི་ལྡོག་འཕར་དེས་དངོས་པོའི་གཞི་རྡུལ་གྱི་འགྲོས་དེ་
བསྒྱུར་བར་བྱེད། དེའི་རིགས་པའི་འགྲོས་དེ་ནི་སྒྲོག་མདེལ་འཕངས་ཟིན་པའི་རྗེས་སུ་མེ་སྐྱོག་ཕྱི་
ནུར་རེ་བྱེད་འོང་བ་དང་གཅིག་པ་ཡིན། དེ་ནས་ཤུགས་ལྡན་གཞི་རྡུལ་དེ་སླར་ཡང་དངོས་པོའི་གཞི་
རྡུལ་གཞན་ཞིག་དང་ཕྲད་དེ་དེས་འཇིབ། དེས་གཞི་རྡུལ་གཉིས་པ་དེའི་འགུལ་སྐྱོད་དེ་གཞན་དུ་
བསྒྱུར་འགྲོ། སྤྲོ་བསྡུད་བརྒྱུད་རིམ་གྱི་ནུས་སྣང་གཙང་མ་དེ་ནི་དངོས་པོའི་གཞི་རྡུལ་གཉིས་ཀྱི་
བར་ལ་བྱེད་ཤུགས་གཅིག་ཡོད་པ་ལྟ་བུ་ཞིག་ཡིན་ནོ།།
ཤུགས་རིགས་ཐམས་ཅད་ཀྱང་རང་ཉིད་ཀྱི་ཐུན་མིན་གྱི་རིགས་དང་ལྡན་པའི་ཤུགས་ལྡན་གཞི་
རྡུལ་གྱིས་འདྲེན་པར་བྱེད་དགོས། གལ་ཏེ་ཤུགས་འདྲེན་གཞི་རྡུལ་ལ་སྤུས་ཚད་ཆེན་པོ་ཡོད་ན།
རྒྱང་རིང་དུ་འབྱུང་བ་དང་བརྗེ་ལེན་བྱེད་དཀའ་བ་ཡིན། དེས་ན་དེ་དག་གིས་འདྲེན་རྒྱུའི་ཤུགས་དེ་
ནི་ཐག་ཐུང་ཁོ་ནའི་ཡིན། ཕྱོགས་གཞན་ཞིག་ནས། གལ་ཏེ་ཤུགས་འདྲེན་གཞི་རྡུལ་རང་ལུས་ལ་
སྤུས་ཚད་མེད་པ་ཡིན་ན། ཤུགས་དེ་རྒྱང་རིང་གི་ཤུགས་ཡིན་ནོ། །དངོས་པོའི་གཞི་རྡུལ་གྱི་བར་དུ་
བརྗེ་ལེན་བྱེད་པའི་ཤུགས་ལྡན་གཞི་རྡུལ་དེ་ནི། གཞི་རྡུལ་དངོས་དང་མི་མཚུངས། དེ་དག་ནི་
གཞི་རྡུལ་དཔྱད་ཆས་ཀྱིས་ཐད་ཀར་ཚད་ལེན་བྱེད་མི་ཐུབ། དེའི་ཕྱིར་དེ་དག་ལ་གསོབ་རྡུལ་ཟེར་
བ་ཡིན། དེ་ལྟ་ན་ཡང་། དེ་དག་ལ་ཡང་ཚད་ལེན་བྱེད་དུ་རུང་བའི་ནུས་སྣང་ཡོད་པའི་དབང་གིས།
དེ་དག་གིས་དངོས་པོའི་གཞི་རྡུལ་བར་གྱི་ཤུགས་དེ་འདྲེན་པར་བྱེད་པ་ཡིན། དེའི་ཕྱིར་ང་ཚོས་དེ་
ཡོད་པར་ཤེས་ཐུབ་པ་ཡིན་ནོ།།
ཤུགས་འདྲེན་གཞི་རྡུལ་དེ་རིགས་བཞི་རུ་དབྱེར་རུང་བ་ཡིན། ནན་བཤད་བྱེད་འོས་པ་ཞིག་
ལ། དེ་འདྲའི་དབྱེ་བ་ནི་མི་བཟོས་ཤིག་རེད། དེ་ནི་རིག་གཞུང་འགའ་ཞིག་གསར་སྐྲུན་བྱེད་པའི་
དགོས་པའི་དབང་གིས་ཡིན། འོན་ཀྱང་དེ་ལ་དེ་ལས་གཞན་པའི་དགོས་པ་ཆེན་པོ་གང་ཡང་མེད།
དངོས་ཁམས་རིག་པ་བ་འབོར་ཆེན་ཞིག་གིས་དེང་དུས་ཀྱི་དངོས་ཁམས་རིག་པའི་དམིགས་ཡུལ་
དང་པོ་དེ་ནི། གཅིག་འགྱུར་རིག་གཞུང་གིས་ཤུགས་རིགས་བཞི་པོ་ཐམས་ཅད་ཀྱང་ཤུགས་གཅིག་
གི་ཆ་བཞི་ཡིན་པར་འགྲེལ་བཤད་བྱེད་ཐུབ་པར་བྱེད་རྒྱུ་དེ་རེད་ཅེས་འདོད་ཅིང་། མི་མང་པོ་ཞིག་
གིས་དངོས་གནས་དེ་འདྲ་རེད་ཅེས་ཁས་ལེན་བྱེད་པ་རེད།
ཤུགས་རིགས་དང་པོ་དེ་ནི་འཐེན་ཤུགས་རེད། འདི་འདྲའི་ཤུགས་དེ་ནི་དངོས་པོ་ཀུན་ལ་ལྡན་
པ་ཡིན། དེའི་དོན་ཡང་། གཞི་རྡུལ་ཐམས་ཅད་ཀྱང་ཁོ་རང་གི་སྤུས་ཚད་དམ་ནུས་ཚད་ཀྱི་དབང་
གིས་འཐེན་ཤུགས་མྱོང་བ་ཡིན་ཞེས་པའི་དོན་ཡིན། འཐེན་ཤུགས་ཀྱིས་འཐེན་པ་དེ་ནི་འཐེན་
ཤུགས་རྡུལ་ཞེས་པའི་གསོབ་རྡུལ་བརྗེ་རེས་བྱས་པ་ལས་བྱུང་བར་ལྟ་བར་བྱེད་དུ་རུང་བ་ཡིན།
འཐེན་ཤུགས་དེ་ནི་དེ་ལས་གཞན་པའི་ཤུགས་གསུམ་ཆར་ལས་ཉམ་ཆུང་བ་ཡིན། གལ་སྲིད་དེ་ལ་
ཆེས་ཤིན་ཏུ་རྒྱང་རིང་ལ་འཇུག་ཐུབ་པ་དང༌། མ་ཟད་རྟག་པར་འཐེན་པར་བྱེད་པའི་ཁྱད་གཤིས་
གཉིས་པོ་དེ་མེད་ན་ཉམ་ཆུང་ཆེས་པས་ང་ཚོས་དེ་ཡོད་པར་གཏན་ནས་ཤེས་ཐུབ་མི་སྲིད་པ་རེད།
ཁྱད་གཤིས་གཉིས་པོ་དེས་ཤིན་ཏུ་ལྟོས་ཆེ་བའི་དངོས་པོའི་ནང་དུ། གཞི་རྡུལ་རྐྱང་པའི་བར་གྱི་
ཤིན་ཏུ་ཉམ་ཆུང་བའི་འཐེན་ཤུགས་དེ་དག་ལྷན་ཅིག་ཏུ་འདུས་ན། དཔེར་ན་ཉི་མ་དང་ས་ཡི་གོ་
ལའི་བར་གྱི་འཐེན་ཤུགས་ལྟ་བུ་མངོན་གསལ་དོད་པོའི་སྒོ་ནས་མྱོང་ཐུབ་པའི་ཤུགས་ཏུ་འགྱུར་ཐུབ་
པར་མཚོན་པ་ཡིན། གཞན་གསུམ་པོ་ནི་ཡང་ན་ཐག་ཐུང་གི་ཡིན་ལ། ཡང་ན་རེས་འགའ་འཐེན་
ཞིང་རེས་འགའ་འཕུལ་བར་བྱེད་པས་ཕན་ཚུན་མེད་པར་བྱེད་འགྲོ་བ་ཡིན།
ཤུགས་རིགས་གཉིས་པ་ནི། གློག་ཁབ་ལེན་འཐེན་ཤུགས་ཡིན། དེ་ནི་གློག་རྡུལ་དང་ཁ་ཁི་ལྟ་
བུ་གློག་ཁུར་ལྡན་པའི་གཞི་རྡུལ་རྣམས་ཕན་ཚུན་བྱེད་ལས་འཇུག་པ་ཡིན། འོན་ཀྱང་བར་རྡུལ་ཕྲ་
རབ་ལྟ་བུ་གློག་ཁུར་མི་ལྡན་པའི་གཞི་རྡུལ་དང་ཕན་ཚུན་བྱེད་ལས་འཇུག་པ་མ་ཡིན་ནོ། །དེ་ནི་
འཐེན་ཤུགས་ལས་ཀྱང་ནུས་པ་ཆེ་བ་དང་། གློག་རྡུལ་གཉིས་ཀྱི་བར་གྱི་གློག་ཁབ་ལེན་ཤུགས་དེ་
འཐེན་ཤུགས་ལས་ལྡབ་དུང་ཕྱུར་དུང་ཕྱུར་དུང་ཕྱུར་དུང་ཕྱུར་དུང་ཕྱུར་བརྒྱ་༼ གཅིག་གི་རྗེས་ལ་
ཀླད་ཀོར་ཞེ་གཉིས་ཡོད་པའི་གྲངས༽ཡིས་ཆེ་བ་ཡིན་ནོ། །དེ་ལྟ་ན་ཡང་། གློག་ཁུར་རིགས་གཉིས་
དང་ལྡན་པ་ཡིན། གློག་ཁུར་ཕོ་དང་གློག་ཁུར་མོའོ། །གློག་ཁུར་ཕོ་གཉིས་ཀྱི་བར་དུ་ནི་གློག་ཁུར་
མོ་གཉིས་ཇི་ལྟ་བ་བཞིན་དུ་ཕན་ཚུན་འཕུལ་བར་བྱེད་པ་ཡིན་ལ། འོན་ཀྱང་གློག་ཁུར་ཕོ་གཅིག་
དང་གློག་ཁུར་མོ་ཞིག་གཉིས་ཀྱི་བར་གྱི་ཤུགས་དེ་ནི་འཐེན་པར་བྱེད་པ་ཡིན་ནོ།།
དཔེར་ན་ས་ཡི་གོ་ལ་དང་ཉི་མ་ལྟ་བུ་དངོས་པོ་ཆེན་པོ་ལ་ནི་གློག་ཁུར་ཕོ་དང་གློག་ཁུར་མོ་
གཉིས་ཆེ་ཆུང་མཉམ་པོར་ཡོད་པ་ཡིན། དེ་ལྟ་ན་གཞི་རྡུལ་རྐྱང་པའི་བར་གྱི་འཐེན་ཤུགས་དང་
འཕུལ་ཤུགས་གཉིས་ཕལ་ཆེར་མེད་པར་བྱེད་འགྲོ་བ་ཡིན་ལ། ལྷག་མར་ལུས་པའི་གློག་ཁུར་
དྭངས་མ་ཤིན་ཏུ་ཆུང་བ་ཡིན། དེ་ལྟ་ན་ཡང་རྡུལ་ཕྲན་དང་འདུས་རྡུལ་གྱི་ཤིན་ཏུ་ཕྲ་བའི་ཚད་ཀྱི་
ཐོག་ནས་གློག་ཁབ་ལེན་ཤུགས་ཀྱིས་བྱེད་ལས་གཙོ་བོ་འདོན་འོང་བ་ཡིན་ནོ། །གློག་ཁུར་མོ་ལྡན་
གྱི་གློག་རྡུལ་དང་གློག་ཁུར་ཕོ་ལྡན་གྱི་རྡུལ་སྙིང་གི་ནང་གི་རྒྱུ་རྡུལ་གྱི་བར་གྱི་གློག་ཁབ་ལེན་ཤུགས་
ཀྱིས་གློག་རྡུལ་དེ་རྡུལ་སྙིང་ལ་བསྐོར་ནས་སྤྱི་འཁོར་བྱེད་དུ་བཅུག་པ་ཡིན། དེ་ནི་འཐེན་ཤུགས་ཀྱི་
དབང་གིས་ས་ཡི་གོ་ལས་ཉི་མ་ལ་བསྐོར་ནས་སྤྱི་འཁོར་བྱེད་པ་དང་མཚུངས་པ་ཡིན་ནོ། །སླར་
ཡང་ལན་གཅིག་བཤད། གློག་ཁབ་ལེན་གྱི་ཤུགས་དེ་ནི་འོད་རྡུལ་དུ་འབོད་པའི་གསོབ་རྡུལ་
འབོར་ཆེན་བརྗེ་རེས་བྱས་པ་ལས་བྱུང་བ་ཡིན། དེ་དང་མཚུངས་པར་བརྗེ་རེས་བྱས་པ་ལས་བྱུང་
བའི་འོད་རྡུལ་དེ་ཡང་གསོབ་རྡུལ་ཡིན། དེ་ལྟ་ན་ཡང་། གློག་རྡུལ་ཞིག་རྒྱུ་ལམ་གཅིག་ནས་རྡུལ་
སྙིང་ལ་སྔར་ལས་ཉེ་བའི་རྒྱུ་ལམ་ཞིག་ཏུ་སྒྱུར་བར་བྱེད་པའི་སྐབས་སུ། དེས་ནུས་ཚད་གཏོང་བར་
བྱེད་འོང་བ་དང་མ་ཟད་འོད་རྡུལ་དངོས་ཞིག་སྐྱེད་པར་བྱེད་འོང་བ་ཡིན། གལ་ཏེ་དེའི་རླབས་ཚད་
དེ་མཐོང་ཚད་དང་འགྲིག་ཡོད་ན་མཐོང་རུང་གི་འོད་ཡིན་པས་ཤ་ཡི་མིག་གིས་མཐོང་ཐུབ་པའམ།
ཡང་ན་པར་ལེན་སྤྱིན་ཤོག་ལྟ་བུ་དེ་འདྲའི་འོད་རྡུལ་དཔྱད་ཞིབ་འཕྲུལ་ཆས་ཀྱིས་མཐོང་ཐུབ་པ་ཡིན་
ནོ། །དེ་དང་མཚུངས་པར། གལ་ཏེ་འོད་རྡུལ་ཞིག་དང་རྡུལ་ཕྲན་ཞིག་ཕན་ཚུན་འཕྲད་པ་ན། དེ་
འདྲའི་གློག་རྡུལ་དེ་རྡུལ་སྙིང་དང་ཅུང་ཉེ་བའི་རྒྱུ་ལམ་ནས་རྡུལ་སྙིང་དང་ཅུང་ཟད་རིང་བའི་རྒྱུ་ལམ་
དུ་སྒྱུར་བར་བྱེད་པ་ཡིན། དེས་འོད་རྡུལ་གྱི་ནུས་ཚད་དེ་མེད་པར་བྱེད་འགྲོ་བ་དང་དེ་ནས་ཀྱང་
འོད་རྡུལ་དེ་འཇིབ་འགྲོ་བ་ཡིན་ནོ།།
ཤུགས་རིགས་གསུམ་པ་དེ་ལ་རྡུལ་སྙིང་ཞན་ཤུགས་ཟེར། ང་ཚོའི་རྒྱུན་གྱི་འཚོ་བའི་ནང་ནས་
འདི་འདྲའི་ཤུགས་དེ་དང་ཐད་ཀར་འཕྲད་མི་ཐུབ། དེ་ལྟ་ན་ཡང་དེས་འགྱེད་འཕྲོའི་རང་བཞིན་གྱི་
རྡུལ་སྙིང་རྒུད་འགྱུར་དུ་འགྲོ་བའི་རྐྱེན་བྱེད་པ་ཡིན། ༡༩༦༧ལོར་སླེབ་པ་ན་ལོན་ཏོན་རྒྱལ་བརྒྱུད་
སློབ་གླིང་གི་ཨ་པོ་ད་ས• ས་ལ་མོ་དང་སི་ཐེ་ཝན•ཝེ་པོ་གྷི་གཉིས་ཀྱིས་འདི་འདྲའི་ཕན་ཚུན་བྱེད་
ལས་འཇུག་པའི་ཤུགས་དང་གློག་ཁབ་ལེན་གྱི་ཤུགས་གཉིས་གཅིག་འགྱུར་བྱེད་པའི་རིག་གཞུང་དེ་
བསྟན་པའི་རྗེས་སུ། ད་གཟོད་ཤིན་ཏུ་གསལ་པོའི་སྒོ་ནས་རྡུལ་སྙིང་ཞན་ཤུགས་དེའི་རྒྱུས་ལོན་པ་
རེད། དེ་ནི་དཔེར་ན་ལོ་ངོ་བརྒྱ་ཙམ་གྱི་སྔོན་ནས་མེ་ཁོ་སི་ཝེ་ཡིས་གློག་རིག་པ་དང་ཁབ་ལེན་རིག་
པ་གཅིག་འགྱུར་བྱས་པ་དང་མཚུངས་པ་ཡིན། རིག་གཞུང་དེའི་སྔོན་དཔག་དང་ཚོད་ལྟ་ཤིན་ཏུ་
མཐུན་པོ་ཡོད། ས་ལ་མོ་དང་ཝེ་པོ་གྷི། དེ་བཞིན་དུ་ཧ་ཝར་གྱི་སེ་ཏན•གྷི་ལ་སོ་ཝ་རྣམས་ལྷན་
ཅིག་ཏུ་༡༩༧༩ལོའི་ནོ་པེར་དངོས་ཁམས་རིག་པའི་བྱ་དགའ་ཐོབ། གྷི་ལ་སོ་ཝ་ཡིས་ཀྱང་དེ་དང་
རིགས་མཐུན་པའི་གློག་ཁབ་ལེན་དང་རྡུལ་སྙིང་ཞན་ཤུགས་ཀྱི་རིག་གཞུང་བསྟན་མྱོང་།
ཤུགས་རིགས་བཞི་པ་དེ་ནི་རྡུལ་སྙིང་དྲག་ཤུགས་ཡིན། དེ་ནི་ཤུགས་རིགས་བཞི་ཡི་ནང་ནས་
ཆེས་དྲག་པོའི་ཤུགས་དེ་ཡིན། འདི་ནི་ང་ཚོ་དང་ཐད་ཀར་འཕྲད་མི་ཐུབ་པའི་ཤུགས་གཞན་དེ་ཡིན།
འོན་ཀྱང་ཤུགས་རིགས་འདི་ཉིད་ཀྱི་དབང་གིས་ང་ཚོའི་རྒྱུན་གྱི་འཚོ་བའི་ནང་གི་དངོས་པོ་ཕལ་ཆེ་
བ་ལྷན་ཅིག་ཏུ་སྡུད་པར་བྱེད་པ་ཡིན། དེས་ནི་རྒྱུ་རྡུལ་དང་བར་རྡུལ་གྱི་ནང་གི་ཁ་ཁི་རྣམས་ལྷན་
ཅིག་ཏུ་བཅིངས་བར་བྱེད་པ་དང་། མ་ཟད་རྡུལ་ཕྲན་གྱི་ནང་གི་རྒྱུ་རྡུལ་དང་བར་རྡུལ་རྣམས་ཀྱང་
ལྷན་ཅིག་ཏུ་བཅིངས་པར་བྱེད་པ་ཡིན་ནོ། །གལ་ཏེ་རྡུལ་སྙིང་དྲག་ཤུགས་དེ་མེད་ན། གློག་ཁུར་ཕོ་
ལྡན་གྱི་རྒྱུ་རྡུལ་རྣམས་ཀྱི་བར་གྱི་གློག་འཕུལ་ཤུགས་དེས་འཇིག་རྟེན་གྱི་ནང་གི་རྒྱུ་རྡུལ་གཅིག་ཁོ་
ན་དང་ལྡན་པའི་ཧའེ་རྡུལ་སྙིང་ལས་གཞན་པའི་རྡུལ་སྙིང་ཀུན་སོ་སོར་འཐོར་འགྲོ་བ་ཡིན་ནོ། །དེ་
འདྲའི་ཤུགས་དེ་ནི་སྤྱིན་རྡུལ་ཞེས་པའི་གཞི་རྡུལ་དེས་འདྲེན་པ་དང་། དེ་ནི་རང་ལུས་དང་ཁ་ཁི་ཁོ་
ནའི་བར་དུ་ཕན་ཚུན་བྱེད་ལས་འཇུག་པ་ཡིན་པར་ཚན་རིག་པ་རྣམས་ཀྱིས་ཡིད་ཆེས་བྱེད་པ་རེད།
གློག་ཁབ་ལེན་ཤུགས་དང་རྡུལ་སྙིང་ཞན་ཤུགས་གཉིས་གཅིག་གྱུར་ལེགས་གྲུབ་བྱུང་བའི་རྐྱེན་
གྱིས། མི་མང་པོ་ཞིག་གིས་ཤུགས་རིགས་དེ་གཉིས་དང་རྡུལ་སྙིང་དྲག་ཤུགས་རྣམས་གཅིག་ཏུ་
བསྡུས་ནས་གཅིག་འགྱུར་ཆེན་པོའི་རིག་གཞུང་ཞེས་པ་ཞིག་འགྲུབ་ཐབས་བྱས་མོད། ཐ་སྙད་འདི་
ཅུང་ཟད་ཐལ་ཆེ་བ་ལྟ་བུ་ཞིག་ཡིན། དེའི་རྒྱུ་མཚན་ཡང་དེ་ལས་བྱུང་བའི་རིག་གཞུང་དེ་ཉིད་དེ་
འདྲའི་ཕུན་སུམ་ཚོགས་པ་ཞིག་མ་ཡིན་ལ། དེས་ཤུགས་རིགས་ཐམས་ཅད་གཅིག་འགྱུར་ཡང་བྱེད་
ཐུབ་མེད། དེའི་རྒྱུ་མཚན་ཡང་དེའི་ནང་དུ་འཐེན་ཤུགས་དེ་འདུས་ཐུབ་མེད་པས་རེད། དེའི་རྒྱུ་
མཚན་ཡང་དེའི་ནང་དུ་རིག་གཞུང་རང་ཉིད་ཀྱིས་སྔོན་དཔག་བྱེད་མི་ཐུབ་པར། མི་བཟོས་ཀྱི་
བདམ་སྒྲུག་ཅིག་གིས་ཚོད་ལྟའི་དཔྱད་གྲངས་དང་ངེས་པར་དུ་འགྲིག་ཐབས་བྱེད་དགོས་པ་ཞིག་
ཡོད་པ་རེད། དེའི་ཕྱིར་དེ་དག་ཀྱང་མཐར་ཐུག་གི་ཡང་དག་པའི་གཅིག་འགྱུར་ཆེན་པོའི་རིག་
གཞུང་དེ་མ་རེད། དེ་ལྟ་ན་ཡང་། དེ་དག་ཀྱང་གཅིག་འགྱུར་ཆེན་པོའི་རིག་གཞུང་ལ་ཕྱོགས་ནས་
གོམ་པ་གང་སྤྲོས་པ་ནི་ཡིན་ངེས་རེད།
འཐེན་ཤུགས་དང་དེ་ལས་གཞན་པའི་ཤུགས་རིག་རྣམས་གཅིག་འགྱུར་བྱེད་པའི་རིག་གཞུང་
ཞིག་འཚོལ་བར་བྱེད་པའི་དཀའ་ངལ་ཆེ་ཤོས་དེ་ནི། འཐེན་ཤུགས་སྨྲ་བའམ་ཁྱབ་ཆེ་བའི་ལྟོས་
བཅས་སྨྲ་བ་ནི་ནུས་རྡུལ་ཤུགས་རིག་མ་ཡིན་པའི་རིག་གཞུང་གཅིག་པུ་དེ་ཡིན་ལ། དེས་ནི་ངེས་
མིན་རང་བཞིན་དེ་ལ་བསམ་བློ་གཏོང་མེད། དེའི་རྒྱུ་མཚན་ཡང་དེ་ལས་གཞན་པའི་ཤུགས་ཀྱི་ཆ་
ཤས་རིག་གཞུང་གཞན་རྣམས་ནི་ཆེས་རྩ་བར་གྱུར་པའི་སྒོ་ནས་ནུས་རྡུལ་ཤུགས་རིག་ལ་བརྟེན་
ཡོད་པ་རེད། འཐེན་ཤུགས་དང་དེ་ལས་གཞན་པའི་ཤུགས་རྣམས་གཅིག་འགྱུར་བྱེད་དགོས་ན།
ངེས་མིན་རང་བཞིན་གྱི་རིག་གཞུང་དེ་ཁྱབ་ཆེ་བའི་ལྟོས་བཅས་སྨྲ་བ་དང་མཉམ་སྦྲེལ་བྱེད་པའི་
ཐབས་ཚུལ་རྙེད་ཐབས་བྱེད་རྒྱུ་དེ་རེད། འོན་ཀྱང་དེང་གི་བར་དུ་ནུས་རྡུལ་འཐེན་ཤུགས་སྨྲ་བའི་
རིག་གཞུང་རྙེད་ཐུབ་མཁན་གྱི་མི་ཞིག་མེད་པ་རེད།
ནུས་རྡུལ་འཐེན་ཤུགས་སྨྲ་བའི་རིག་གཞུང་ཞིག་གསར་སྐྲུན་བྱེད་དགོས་ན་དེ་འདྲའི་དཀའ་ཆེ་
བའི་རྒྱུ་མཚན་ནི་འོག་གི་དོན་འདི་དང་འབྲེལ་པ་ཡོད། དེ་ཡང་ངེས་མིན་རང་བཞིན་གྱི་རྩ་བའི་
རིགས་པ་དེས་ནི་སྟོང་པ་སྟོང་རྐྱང་དུ་གྱུར་པའི་བར་སྟོང་གི་ནང་དུ་ཡང་གསོབ་རྡུལ་དང་གསོབ་རྡུལ་
ལྡོག་མའི་ཟུང་ལྡན་གྱིས་གང་ཡོད་པར་མཚོན་པ་ཡིན། གལ་ཏེ་གནས་ཚུལ་དེ་འདྲ་ཞིག་མ་ཡིན་
པར། སྟོང་རྐྱང་གི་བར་སྟོང་དེ་དངོས་གནས་སྟོང་པ་ཞིག་ཡིན་ན། དཔེར་ན་འཐེན་ཤུགས་དང་
གློག་ཁབ་ལེན་ར་བ་ལྟ་བུ་ར་བ་ཐམས་ཅད་ཀྱང་ཀླད་ཀོར་ཡིན་དགོས་པར་མཚོན་པ་ཡིན། དེ་ལྟ་
ན། ར་བའི་གྲངས་ཐང་དང་དེ་བཞིན་དུ་དེའི་དུས་ཚོད་སོང་རིམ་བཞིན་དུ་འགྱུར་འགྲོ་བའི་འགྱུར་
ཚད་དང་གཞི་རྡུལ་གྱི་གནས་དང་མགྱོགས་ཚད་༼དེ་ཡང་གནས་ཀྱི་འགྱུར་བ་ཡིན༽ ལ་བསམ་བློ་
གཏོང་ན། ངེས་མིན་རང་བཞིན་གྱི་རྩ་རིགས་ཀྱིས་ཚད་འདི་དག་གི་ནང་ནས་གང་ཡང་རུང་བ་ཞིག་
ཇི་ཙམ་གྱིས་གནད་ལ་ཐིག་པོའི་སྒོ་ནས་ཤེས་ཐུབ་ན། དེ་ལས་གཞན་པའི་ཚད་དེ་ནི་དེ་ཙམ་གྱིས་
གནད་ལ་མི་ཐིག་པའི་སྒོ་ནས་ཤེས་པར་བྱེད་དགོས་པར་མཚོན་པ་ཡིན། དེའི་ཕྱིར། སྟོང་རྐྱང་གི་
བར་སྟོང་ཞིག་གི་ནང་གི་ར་བ་གང་ཡང་རུང་བ་ཞིག་ཤིན་ཏུ་གནད་ལ་ཁེལ་བའི་སྒོ་ནས་ཀླད་ཀོར་
ཡིན་པར་གཏན་ལ་དབབཐུབ་ན། དེ་ལ་གནད་ལ་ཐིག་པའི་གྲངས་ཐང་ཀླད་ཀོར་དུ་ཡོད་ལ།
ཡང་མ་འཁྲུལ་བའི་འགྱུར་ཚད་ཀྱང་ཀླད་ཀོར་དུ་ཡོད་པས། དེ་ནི་གོང་གི་རྩ་བའི་རིགས་པ་དེ་དང་
འགལ་བ་ཡིན་ནོ། །དེ་ལྟ་ན། ར་བའི་གྲངས་ཐང་གི་ནང་དུ་ངེས་པར་དུ་ངེས་མིན་རང་བཞིན་ནམ་
ནུས་རྡུལ་འཕེལ་འགྲིབ་ཀྱི་ཆེས་ཆུང་བའི་གྲངས་ཐང་ཞིག་ནི་ངེས་པར་དུ་ཡོད་དགོས་པ་ཡིན་ནོ།།
དེ་འདྲའི་འཕེལ་འགྲིབ་དེ་དུས་སྐད་ཅིག་གང་ཡང་རུང་བ་ཞིག་ལ་མང་པོ་མཉམ་དུ་བྱུང་ཞིང་།
འགུལ་སྐྱོད་བྱས་ཏེ་སོ་སོར་གྱེས། དེ་ནས་སླར་ཡང་མཉམ་དུ་འདུས་པ་དང་མ་ཟད་ཕན་ཚུན་དུ་
མེད་པར་བྱེད་པའི་ཟུང་ལྡན་གཞི་རྡུལ་ཡིན་པར་ལྟ་བར་བྱེད་དུ་རུང་བ་ཡིན་ནོ། །དེ་དག་ཀྱང་
ཤུགས་འདྲེན་གཞི་རྡུལ་དང་མཚུངས་པར་གསོབ་རྡུལ་ཡིན་དུ་རུང་ལ། དངོས་རྡུལ་དང་མི་མཚུངས་
པ་ཡིན། དེ་དག་ནི་གཞི་རྡུལ་དཔྱད་ཆས་ཀྱིས་མཐོང་མི་ཐུབ་བོ། །དེ་ལྟ་ན་ཡང་། དེ་དག་གི་
བརྒྱུད་པའི་ནུས་སྣང་དཔེར་ན་གློག་རྡུལ་རྒྱུ་ལམ་གྱི་ནུས་ཚད་ཀྱི་འགྱུར་བ་ཕྲ་མོ་ལྟ་བུ་ནི་ཚད་ལེན་
བྱེད་ཐུབ་པ་ཡིན་ལ། གཞི་གྲངས་འདི་དག་དང་རིག་གཞུང་གི་སྔོན་དཔག་དང་མཐུན་པའི་ཚད་དེ་
ནི་མི་རྣམས་ལ་བག་ཆགས་ཟབ་མོ་གཞག་ཐུབ་པའི་ཚད་དུ་ཡོད་པ་ཡིན་ནོ། །གློག་ཁབ་ལེན་ར་
བའི་འཕེལ་འགྲིབ་ཀྱི་རྣམ་པའི་འོག་ནས། གཞི་རྡུལ་འདི་དག་འོད་ཀྱི་གསོབ་རྡུལ་ཡིན་ལ། འཐེན་
ཤུགས་ར་བའི་འཕེལ་འགྲིབ་ཀྱི་རྣམ་པ་ལ་ལྟོས་ནས་བཤད་ན། གཞི་རྡུལ་འདི་དག་ལྗིད་ཤུགས་
གསོབ་རྡུལ་ཡིན། དེ་ལྟ་ན་ཡང་དྲག་པོའི་བྱེད་ཤུགས་དང་ཞན་པའི་བྱེད་ཤུགས་ལ་ལྟོས་ནས་
བཤད་ན། ཟུང་ལྡན་གསོབ་རྡུལ་དེ་ནི་དཔེར་ན་གློག་རྡུལ་ལམ་ཁ་ཁི་ལྟ་བུ་དངོས་པོའི་གཞི་རྡུལ་
དང་དེ་བཞིན་དུ་ལྡོག་རྡུལ་ལྡོག་མས་གྲུབ་པ་ཡིན་ནོ།།
གནད་ཀྱི་དོན་ནི་གསོབ་རྡུལ་ལ་ནུས་ཚད་ཡོད་པ་དེ་ཡིན། དངོས་ཡོད་ཀྱི་གནས་ཚུལ་ལ།
ཟུང་ལྡན་གསོབ་རྡུལ་གྲངས་མེད་པ་ཡོད་པའི་དབང་གིས། དེ་དག་ལ་ཡང་ཚད་མེད་པའི་ནུས་ཚད་
ཡོད་པ་ལྟ་བུ་རེད། དེའི་ཕྱིར། ཨེ་ཡན་སེ་ཐན་གྱི་རྩིས་ཕྲེང་E= me་༼ ལེའུ་ལྔ་པར་ལྟོས༽གི་
དབང་གིས། ང་ཚོ་ལ་ཡང་ཚད་མེད་པའི་སྤུས་ཚད་ཡོད་དགོས་པ་ལྟ་བུ་རེད། ཁྱབ་ཆེ་བའི་ལྟོས་
བཅས་སྨྲ་བའི་དབང་དུ་བྱས་ན། འདི་ཉིད་ཀྱིས་དེ་དག་གི་འཐེན་ཤུགས་དེས་འཇིག་རྟེན་འདི་ཉིད་
ཚད་མེད་པར་ཆུང་བའི་བར་དུ་ཡོ་འཁྱོག་ཏུ་བྱེད་འགྲོ་བར་མཚོན་པ་ཡིན་ལ། དེ་འདྲ་དེ་ནི་མངོན་
སུམ་དང་འགལ་བ་ཞིག་རེད། དེ་ལས་གཞན་ཞན་པ་དང་དྲག་པོ་དང་གློག་ཁབ་ལེན་ཤུགས་ཀྱི་
རིག་གཞུང་གི་ནང་ནས་ཀྱང་དེ་དང་རིགས་མཚུངས་པའི་ཚད་མེད་པའི་དོན་དང་འབྲེལ་བའི་སྐྱོན་
ཅན་མང་པོ་ཞིག་ཡོད། འོན་ཀྱང་རྣམ་པ་འདི་འདྲའི་འོག་གི་ཚད་མེད་པ་ཐམས་ཅད་ཀྱང་བསྐྱར་
རྫོགས་ཅན་གྱི་ཐབས་ཚུལ་ལ་བརྟེན་ནས་མེད་པར་བྱེད་ཆོག་པ་རེད། འདི་ཉིད་ཀྱི་ཕྱིར་ཡང་
ཤུགས་དེ་དག་གི་ནུས་རྡུལ་རིག་གཞུང་གསར་སྐྲུན་བྱེད་ཐུབ་པ་རེད།
བསྐྱར་རྫོགས་ཅན་ཞེས་པ་དེ་ནི་ཚད་མེད་ཆེ་བ་གསར་པ་ནང་འདྲེན་བྱེད་པ་ལ་བརྟེན་ནས་རིག་
གཞུང་གི་ཐོག་གི་ཚད་མེད་ཆེ་བའི་ནུས་སྣང་མེད་པར་བྱེད་ཐུབ་པ་ལ་ཟེར། དེ་ལྟ་ན་ཡང་དེ་དག་
མཐའ་གཅིག་ཏུ་མེད་པར་བྱེད་དགོས་པ་ལྟ་བུ་མ་ཡིན། ང་ཚོས་ཚད་མེད་ཆེ་བ་གསར་པ་ཞིག་
བདམ་སྟེ་གྲངས་ཚད་ཆུང་ངུ་ཙམ་ཞིག་ལུས་ཐབས་བྱེད་དགོས། ལྷག་མར་ལུས་པའི་གྲངས་ཆུང་ངུ་
དེ་ལ་བསྐྱར་རྫོགས་ཅན་གྱི་ཚད་ཟེར་བ་ཡིན་ནོ།།
དངོས་ཡོད་གནས་ཚུལ་གྱི་དབང་དུ་བྱས་ན་གྲངས་རྩིས་ཀྱི་ཐོག་ནས་འདི་ཐེ་ཚོམ་ཟ་དགོས་པ་
ཞིག་ཡིན་མོད་ཀྱི། འོན་ཀྱང་དེ་ཉིད་དྲག་ཤུགས་དང་ཞན་ཤུགས་དང་གློག་ཁབ་ལེན་ཤུགས་ཀྱི་
རིག་གཞུང་ལ་བེད་སྤྱོད་བྱས་པ་དང་། དེས་བྱས་པའི་སྔོན་དཔག་དེ་དག་ཀྱང་ཚད་ལེན་དང་འགྲིལ་
ཚུལ་ཟླ་མེད་པ་ཞིག་ཡིན། དེ་ལྟ་ན་ཡང་། ཡོངས་སུ་རྫོགས་པའི་རིག་གཞུང་སྐྱོན་མེད་ཅིག་འཚོལ་
དགོས་པའི་ལྟ་ཟུར་ནས་བལྟས་ན། བསྐྱར་རྫོགས་ཅན་ལ་སྐྱོན་ཆེན་པོ་ཞིག་དང་ལྡན། དེའི་རྒྱུ་
མཚན་ཡང་འདི་ཉིད་ཀྱིས་དཔེར་ན་སྤུས་ཚད་དང་བྱེད་ཤུགས་ཀྱི་དྲག་ཚད་ལྟ་བུ་དངོས་ཡོད་ཀྱི་
གྲངས་ཐང་དེ་དག་རིག་གཞུང་གིས་སྔོན་དཔག་བྱེད་མི་ཐུབ་པར། བདམ་སྒྲུག་གི་སྒོ་ནས་ཚད་
ལེན་དང་འགྲིག་ཐབས་བྱེད་དགོས་པའི་དབང་གིས་རེད། ལམ་སློང་མེད་པ་ཞིག་ནི། བསྐྱར་
རྫོགས་ཅན་ལ་བརྟེན་ནས་ཁྱབ་ཆེ་བའི་ལྟོས་བཅས་སྨྲ་བའི་ནང་ནས་ནུས་རྡུལ་གྱི་ཚད་མེད་ཆེ་བ་དེ་
མེད་པར་བྱེད་པར་རྩོམ་པ་ན། སྙོམ་སྒྲིག་བྱེད་དུ་རུང་བ་དེ་ནི་འཐེན་ཤུགས་ཀྱི་དྲག་ཚད་དང་འཇིག་
རྟེན་རྟག་གྲངས་གཉིས་ཁོ་ན་ཡོད་པ་རེད། ༼ཨེ་ཡན་སེ་ཐན་གྱི་འཇིག་རྟེན་འདི་ཡར་འཕེལ་མི་
སྲིད་པར་ཡིད་ཆེས་བྱེད་པའི་དབང་གིས། ཁོས་འཇིག་རྟེན་རྟག་གྲངས་དེ་ཁོ་རང་གི་རྩིས་ཕྲེང་གི་
ནང་དུ་འདྲེན་པར་བྱས། ལེའུ་བདུན་པར་ལྟོས༽འོན་ཀྱང་དེ་ལྟ་ན་ཡང་། དེ་དག་སྙོམ་སྒྲིག་བྱས་
པས་ཚད་མེད་པ་ཐམས་ཅད་མེད་པར་བྱེད་མི་ཐུབ་པ་ཡིན། དེའི་ཕྱིར་ནུས་རྡུལ་འཐེན་ཤུགས་སྨྲ་
བས་དཔེར་ན་ཡུལ་དུས་ཀྱི་འཁྱོག་ཚད་ལྟ་བུ་འདི་འདྲའི་རིགས་ཀྱི་ཚད་མེད་ཆེ་བའི་གྲངས་ཐང་
འགའ་ཞིག་མེད་པར་བྱེད་ཐུབ་པ་ལྟ་བུ་རེད། འོན་ཀྱང་དངོས་ཡོད་ཀྱི་གནས་ཚུལ་ལ་དེ་དག་
བརྟག་དཔྱད་དང་ཚད་ལེན་ལས་ཤེས་ཐུབ་པ་དང་། གྲངས་ཐང་འདི་དག་ཚད་དང་བཅས་པ་ཞིག་
ཡིན་མངོན་གསལ་རེད།
ཁྱབ་ཆེ་བའི་ལྟོས་བཅས་སྨྲ་བ་དང་ངེས་མིན་རང་བཞིན་གྱི་རྩ་བའི་རིགས་པ་མཉམ་སྦྲེལ་བྱེད་
པ་ན་ཡང་ཚད་མེད་ཆེ་བའི་སྐྱོན་འབྱུང་བ་རེད། འདི་ལ་དུས་སྐབས་ཤིག་གི་རིང་དོགས་འདྲི་བྱས་
ཤིང་། ༡༩༧༢ལོར་ཞིབ་རྩིས་བྱས་པ་བརྒྱུད་ད་གཟོད་སྐྱོན་ཡོད་པར་ར་སྤྲོད་ཐུབ་ཡོད། ལོ་བཞི་ཡི་
རྗེས་སུ། ཚན་རིག་པ་རྣམས་ཀྱིས་སྐྱོན་དེ་ཐག་གཅོད་ཐུབ་སྲིད་པའི་ཚད་བརྒལ་འཐེན་ཤུགས་ཞེས་
པའི་ཐབས་ཤིག་བསྟན་པར་བྱས་མོད། ལམ་སློང་མེད་པ་ཞིག་ལ། ཚད་བརྒལ་འཐེན་ཤུགས་ཀྱི་
ནང་དུ་མེད་པར་བྱེད་མ་ཐུབ་པའི་ཚད་མེད་ཆེ་བ་ཡོད་མེད་རྩིས་རྒྱག་བྱེད་པ་ནི། ཅི་འདྲའི་དཀའ་
ངལ་ཆེན་པོ་དང་ཅི་འདྲའི་རྒྱུད་རིམ་རིང་པོ་ཞིག་ཡིན། དེས་ན་མི་གཅིག་གིས་ཀྱང་རྩིས་རྒྱག་བྱེད་
མི་ཕོད་པ་རེད། རྩིས་འཁོར་ཞིག་ལ་བརྟེན་ནས་རྩིས་རྒྱག་བྱེད་པའི་དབང་དུ་བྱས་ན་ཡང་ལོ་མང་
པོ་ཞིག་འགོར་དགོས་ངེས་རེད། མ་ཟད་དེ་ལ་ཐེངས་གཅིག་དང་ཡང་ན་དེ་ལས་ཀྱང་མང་བའི་ནོར་
འཁྲུལ་འབྱུང་བའི་སྲིད་ཚད་དེ་ནི་ཤིན་ཏུ་མཐོན་པོ་རེད། དེ་ནས་སླར་ཡང་བསྐྱར་ནས་རྩིས་རྒྱག་
ལན་མང་དུ་བྱེད་པ་དང་། མ་ཟད་དེ་ཐམས་ཅད་ལ་མཇུག་འབྲས་མཐུན་པར་ཐོབ་ཐུབ་ན་ད་གཟོད་
མཇུག་འབྲས་དེ་འཁྲུལ་མེད་ཅིག་ཡིན་པར་ཐག་གཅོད་ཐུབ་ལ། དེ་ནི་འགྲུབ་ཐུབ་མི་སྲིད་པ་ལྟ་
བུའི་དོན་ཞིག་རེད། དེ་ལྟ་བུའི་སྐྱོན་དང་ལྡན་པ་དང་། མ་ཟད་ཚད་བརྒལ་འཐེན་ཤུགས་ཀྱི་ནང་
གི་གཞི་རྡུལ་དེ་ཡང་ཚད་ལེན་ཐུབ་པའི་གཞི་རྡུལ་དང་མི་མཚུངས་པ་ལྟ་བུ་ཞིག་ཡིན་མོད་ཀྱི། ཚན་
རིག་པ་མང་ཆེ་ཤོས་ཀྱིས་ཚད་བརྒལ་འཐེན་ཤུགས་རིག་གཞུང་ལེགས་བཅོས་བྱས་ན། འཐེན་
ཤུགས་དང་དེ་ལས་གཞན་པའི་ཤུགས་རྣམས་གཅིག་འགྱུར་བྱེད་པའི་དོགས་གནས་ལ་དྲིས་ལན་
བསྟན་ཐུབ་པའི་རིག་གཞུང་དེ་ཡིན་པའི་ཡིད་ཆེས་བྱེད་པ་རེད། དེ་ལྟ་ན་ཡང་། ༡༩༨༤ ལོར། མི་
རྣམས་ཀྱི་ལྟ་བ་ལ་མངོན་གསལ་གྱི་འགྱུར་བ་ཞིག་བྱུང༌། ཁོང་ཚོས་རྒྱུད་རིག་གཞུང་ཞེས་པ་དེ་ལ་
ཡིད་ཀྱི་མོས་པ་གཡོས་པར་གྱུར།
རྒྱུད་རིག་གཞུང་གི་སྔོན་དུ། མི་རྣམས་ཀྱིས་རྩ་བའི་གཞི་རྡུལ་རེ་གོ་ས་རང་རྐྱ་བ་རེ་བཟུང་ཐུབ་
པའི་གཞི་རྡུལ་ཞིག་ཡིན་པར་འདོད་པ་རེད། རྒྱུད་རིག་གཞུང་གི་ནང་དུ། རྩ་བའི་རྩོམ་གཞི་དེ་
གཞི་རྡུལ་མིན། དེ་ནི་རིང་ཚད་དང་ལྡན་ཞིང་དེ་ལས་གཞན་པའི་རྩ་བ་མེད་པ། དཔེར་ན་ཚད་མེད་
པར་ཕྲ་བའི་རྒྱུད་སྐུད་གཅིག་དང་མཚུངས་པའི་ཆོས་ཤིག་ཡིན་པར་འདོད། རྒྱུད་འདི་དག་ལ་སྣེ་མོ་
ཡོད་རུང་༼ དེ་ལ་བྱེ་རྒྱུད་ཟེར༽ལ། རང་ལུས་མགོ་མཇུག་སྦྲེལ་བའི་ཁ་ཟུམ་༼ཟུམ་རྒྱུད་ཡིན༽ཞིག་
ཀྱང་ཡིན་རུང་། གཞི་རྡུལ་ཞིག་གིས་དུས་སྐད་ཅིག་རེ་ལ་གོ་ས་ངེས་པ་རེ་བཟུང་དུ་རུང་བ་ཡིན་ལ།
ཕྱོགས་གཞན་ཞིག་ནས། རྒྱུད་སྐུད་ཅིག་གིས་དུས་སྐད་ཅིག་རེ་ལ་བར་སྟོང་གི་རྒྱུད་སྐུད་ཀྱི་གོ་ས་
ཞིག་བཟུང་བ་ཡིན། རྒྱུད་གཉིས་སྦྲེལ་བར་བྱེད་དུ་རུང་ལ། དེ་ནི་རྒྱུད་གཅིག་ཏུ་འགྱུར་བ་ཡིན།
བྱེ་རྒྱུད་ཀྱི་རྣམ་པའི་འོག་ནས། དེ་དག་གི་སྣེ་དེ་སྦྲེལ་བ་ཙམ་གྱིས་ཆོག་ལ། ཟུམ་རྒྱུད་ཀྱི་རྣམ་པའི་
འོག་ནས། དོར་མ་ཞིག་གི་རུ་གཉིས་གཅིག་ཏུ་སྦྲེལ་བ་དང་མཚུངས། དེ་དང་རིགས་མཐུན་པར།
རྒྱུད་རྐྱང་ཞིག་རྒྱུད་གཉིས་སུ་བསྒྱུར་རུང་བ་ཡིན་ནོ།།
གལ་ཏེ་འཇིག་རྟེན་གྱི་ཐོག་གི་ཆེས་རྩ་བའི་རྩོམ་གཞི་དེ་རྒྱུད་ཡིན་ན། ང་ཚོས་ཚོད་ལྟའི་ནང་
ནས་དངོས་སུ་མཐོང་བའི་གཞི་རྡུལ་དེ་ཅི་ཞིག་ཡིན་ནམ་ཞེ་ན། རྒྱུད་རིག་གཞུང་གི་ནང་ནས། སྔོན་
ཆད་གཞི་རྡུལ་མི་མཚུངས་པ་སྣ་ཚོགས་པ་ཉིད་དུ་འདོད་པའི་དངོས་པོ་དེ། ད་ལྟ་རྒྱུད་ཀྱི་ཐོག་གི་
རླབས་སྣ་ཚོགས་པ་ཡིན་པར་བཤད་པར་བྱེད་པ་རེད། དེ་ནི་དཔེར་ན་ཤོག་བྱའི་འཐེན་སྐུད་ཀྱི་
ཐོག་གི་འདར་འགུལ་བྱེད་པའི་རླབས་སྣ་ཚོགས་པ་བཞིན་ཡིན། འོན་ཀྱང་། རྒྱུད་དང་དེ་བཞིན་དུ་
དེའི་ཐོག་གི་འདར་འགུལ་དེ་ནི་ཅི་འདྲ་ཆུང་ངུ་ཞིག་ཡིན། ཐ་ན་ང་ཚོའི་ཆེས་ལེགས་པའི་ཐབས་
རྩལ་ལ་བརྟེན་ན་ཡང་དེའི་རྣམ་པ་དེ་ཇི་ལྟ་བ་བཞིན་དུ་འབྱེད་མི་ཐུབ་པ་ཡིན། དེའི་ཕྱིར་ང་ཚོའི་
ཚོད་ལྟ་ཐམས་ཅད་ཀྱི་ནང་དུ། དེ་དག་ནི་ཁྱད་གཤིས་གང་ཡང་མེད་པའི་གཞི་རྡུལ་གྱི་རྣམ་པ་ཞིག་
ཏུ་སྣང་བ་ཡིན། རྡུལ་ཕྲན་ཞིག་ལ་བརྟག་དཔྱད་བྱེད་པ་ན། ཆེ་ཤེལ་གྱི་འོག་ནས་ཉེ་བར་བཅར་ཏེ་
ལྟ་བར་བྱས་ན་དེ་ལ་རི་མོ་དང་ཐ་ན་རྒྱུད་ཀྱི་རྣམ་པ་ལྟ་བུར་ཡོད་པར་འབྱེད་ཐུབ་པ་དང་། ཡང་རྒྱང་
རིང་ནས་ལྟ་བར་བྱས་ན་ཁྱད་གཤིས་གང་ཡང་མི་ལྡན་པའི་ཐིག་ལེ་ཞིག་དང་མཚུངས་པ་བཞིན་
ཡིན་ནོ།།
གཞི་རྡུལ་ཞིག་གཞི་རྡུལ་གཞན་ཞིག་གིས་སྤྲོས་པ་དང་སྡུད་པ་དེ། རྒྱུད་རིག་གཞུང་གི་ནང་དུ་
རྒྱུད་སོ་སོར་བྱེ་བ་དང་གཅིག་ཏུ་གྱུར་པ་ཡིན། དཔེར་ན། ཉི་མའི་བྱེད་ལས་ས་ཡི་གོ་ལ་ལ་འཇུག་
པ་དེ། གཞི་རྡུལ་རིག་གཞུང་གི་ནང་ནས་འཐེན་ཤུགས་རྡུལ་ཞེས་པའི་ཤུགས་འདྲེན་གཞི་རྡུལ་གྱི་
རྐྱེན་ལས་བྱུང་བར་འདོད། ཉི་མའི་ཐོག་གི་དངོས་པོའི་གཞི་རྡུལ་ཞིག་གིས་འཐེན་ཤུགས་རྡུལ་ཞིག་
སྤྲོས་པར་བྱེད་པ་དང་མ་ཟད་ས་ཡི་གོ་ལའི་ཐོག་གི་གཞི་རྡུལ་གྱིས་དེ་སྡུད་པར་བྱེད་པ་ཡིན། རྒྱུད་
རིག་གཞུང་གི་ནང་དུ། བརྒྱུད་རིམ་དེ་ནི་Hདབྱིབས་ཅན་གྱི་སྦུ་གུ་༼རྒྱུད་རིག་གཞུང་འདི་ཚད་ངེས་
ཅན་ཞིག་གི་ཐོག་ནས་སྦུ་གུའི་ལས་གྲྭ་ཞིག་དང་མཚུངས༽ཞིག་ཡིན། Hཀྱི་དྲང་འཕྱང་གི་ཟུར་
གཉིས་ནི་ཉི་མ་དང་ས་ཡི་གོ་ལ་གཉིས་ཀྱི་གཞི་རྡལ་ཡིན། འཕྲེད་ཐིག་དེ་ནི་དེ་དག་གི་བར་ནས་རྒྱུ་
བའི་འཐེན་ཤུགས་རྡུལ་ཡིན་ནོ།།
རྒྱུད་རིག་གཞུང་གི་ལོ་རྒྱུས་དེ་ནི་ཤིན་ཏུ་ཡ་མཚན་ཆེན་པོ་ཞིག་རེད། དེ་ནི་དུས་རབས་ཉི་ཤུ་
པའི་ལོ་རབས་དྲུག་ཅུ་པའི་མཇུག་ནས་གསར་གཏོད་བྱས། དྲག་ཤུགས་ཀྱི་རིག་གཞུང་ལ་གསལ་
བཤད་བྱེད་པའི་ཆེད་དུ་ཡིན། དེའི་བསམ་བློ་ནི། དཔེར་ན་རྒྱུ་རྡུལ་དང་བར་རྡུལ་ལྟ་བུ་འདི་འདྲའི་
གཞི་རྡུལ་རྣམས་ནི་རྒྱུད་ཅིག་གི་ཐོག་གི་རླབས་ཡིན་པར་ལྟ་བར་བྱེད་དུ་རུང་བ་ཡིན། གཞི་རྡུལ་
འདི་དག་གི་བར་གྱི་དྲག་ཤུགས་དེ་ནི། དེ་ལས་གཞན་པའི་རྒྱུད་དུམ་གྱི་བར་དུ་འབྲེལ་བ་བྱེད་པའི་
རྒྱུད་དུམ་ཡིན། དེ་ནི་སྡོམ་གྱི་དྲྭ་རྒྱ་དང་མཚུངས་པ་ཡིན། རྒྱུད་འདི་དག་ནི་འཐེན་ཤུགས་ཏུན་བཅུ་
ཡོད་པའི་འགྱིག་སྐུད་ཅིག་དང་མཚུངས་པར་ཡོད་ན། ད་གཟོད་རིག་གཞུང་གིས་གཞི་རྡུལ་གྱི་བར་
གྱི་དྲག་ཤུགས་ཀྱི་བརྟག་དཔྱད་གྲངས་ཐང་དེ་བསྟན་ཐུབ་པ་ཡིན་ནོ།།
༡༩༧༤ལོར། ཕེ་རིས་མཐོ་རིམ་དགེ་འོས་སློབ་ཆེན་གྱི་ཇོ་ལེ•སེ་ཁི་དང་ཁ་ལི་ཧྥོར་ནི་ཡའི་རང་
བྱུང་རིག་པ་དང་བཟོ་སྐྲུན་རིག་པའི་སློབ་གླིང་གི་ཇོང•སི་ཝ་ཚི་གཉིས་ཀྱི་དཔྱད་རྩོམ་སྤེལ། དེའི་
ནང་དུ་རྒྱུད་ཀྱི་ཐོག་གི་འཕར་ཤུགས་དེ་ཏུན་དུང་ཕྱུར་དུང་ཕྱུར་དུང་ཕྱུར་དུང་ཕྱུར་སྟོང་ཕྲག་ཙམ་ཞིག་
ཡིན་༼གྲངས་གཅིག་གི་རྗེས་སུ་ཀླད་ཀོར་སོ་གཉིས་ཡོད་པའི་གྲངས༽ན་རྒྱུད་རིག་གཞུང་གིས་
འཐེན་ཤུགས་ཀྱི་ངོ་བོ་གསལ་བཤད་ཐུབ་པར་བསྟན་ཡོད། རྒྱུན་གྱི་ཆེ་ཆུང་གི་ཚད་ཀྱི་ཐོག་ནས།
རྒྱུད་སྨྲ་བའི་སྔོན་དཔག་དང་ལྟོས་བཅས་སྨྲ་བའི་སྔོན་དཔག་གཉིས་གཅིག་མཚུངས་སུ་ཡོད། འོན་
ཀྱང་ཤིན་ཏུ་ཕྲ་བའི་ཚད་དཔེར་ན་ལི་སྨི་གཅིག་ཆ་དུང་ཕྱུར་དུང་ཕྱུར་དུང་ཕྱུར་དུང་ཕྱུར་བཅུ་ལ་
བགོས་པའི་ཆ་གཅིག་༼ ལི་སྨི་གཅིག་ཆ་གྲངས་གཅིག་གི་རྗེས་སུ་ཀླད་ཀོར་སོ་གསུམ་ཡོད་པའི་
གྲངས་ཙམ་དུ་བགོས་པའི་ཆ་གཅིག༽ཙམ་གྱི་འོག་ནས་མི་མཚུངས་པ་ཡིན་ནོ། །དེ་ལྟ་ན་ཡང་།
ཁོང་ཚོའི་ལས་ཀ་དེ་ལ་དེའི་སྐབས་སུ་མི་རྣམས་ཀྱིས་དོ་སྣང་དེ་ཙམ་མ་བྱས། དེའི་རྒྱུ་མཚན་ཡང་
ཕལ་ཆེར་དེའི་དུས་སུ་མི་རྣམས་ཀྱིས་སྔར་གྱི་དྲག་ཤུགས་རྒྱུད་རིག་གཞུང་དེ་དོར་ནས། ཁ་ཁི་དང་
སྤྱིན་རྡུལ་དེ་རྩ་བའི་གཞི་རྡུལ་ཉིད་དུ་བྱེད་པའི་རིག་གཞུང་ལ་བློ་ཁ་ཕྱོགས་ཡོད་པའི་རྒྱུ་མཚན་གྱིས་
ཡིན་སྲིད། དེ་ཡང་སྔ་མ་ལས་ཀྱང་དེ་ཉིད་ཚད་ལེན་དང་འགྲིག་ཆེ་བའི་དབང་གིས་ཡིན། སེ་ཁི་ནི་
ཤི་ལུགས་ངན་པ་ཞིག་གིས་ཚེ་ཡི་དུས་བྱས་༼ཁོ་ནི་གཅིན་པ་མངར་འགྱུར་གྱི་ནད་ཀྱི་མནར་གཅོད་
མྱོང་བ་དང་། མ་ཟད་དྲུང་དུ་སྨན་ཁབ་རྒྱེབ་མཁན་གྱི་མི་མེད་པའི་དབང་གིས་དྲན་མེད་དུ་བརྒྱལ་
བ་ལས་སོས་མ་ཐུབ་པར་ཤི་སོང་བ་རེད༽དེ་འདྲའི་ཚུལ་གྱིས་སི་ཝ་ཚི་ནི་ཕལ་ཆེར་རྒྱུད་རིག་གཞུང་
གི་རྒྱུད་འཛིན་གཅིག་པུ་རུ་གྱུར་ཏེ། རང་ཉིད་ཁེར་རྐྱང་གིས་འཕར་ཤུགས་ཆེ་བའི་རྒྱུད་རིག་གཞུང་
གི་རྒྱུད་པ་འཛིན་སྐྱོང་བྱས་པ་རེད།
༡༩༨༤ ལོར། མི་རྣམས་ཀྱི་རྒྱུད་ཀྱི་མོས་པ་དེ་སླར་ཡང་བསྐྱར་གསོ་བྱུང་། དེ་ལ་ཡང་རྒྱུ་མཚན་
གཉིས་ཙམ་ཞིག་ཡོད་པ་མངོན་གསལ་རེད། དེའི་ནང་གི་གཅིག་ནི། ཚད་བརྒལ་འཐེན་ཤུགས་དེ་
ནི་ཚད་དང་བཅས་པ་ཡིན་པར་ཚན་རིག་པ་རྣམས་ཀྱིས་ར་སྤྲོད་བྱེད་མི་ཐུབ་པ་དང་། དེས་ང་ཚོས་
མཐོང་བའི་གཞི་རྡུལ་ལ་འགྲེལ་བཤད་བྱེད་པར་ར་སྤྲོད་བྱེད་མི་ཐུབ་པའི་དབང་གིས་ཡིན། ཕྱོགས་
གཞན་ཞིག་ནས། སི་ཝ་ཚི་ཡིས་ཐེངས་འདི་ལ་ལོན་ཏོན་མ་རི་རྒྱལ་མོའི་སློབ་གླིང་གི་མེ་ཁོ•གྷིར་
ལེན་དང་མཉམ་ལས་བྱས་ཏེ་ཁོང་གཉིས་ཀྱིས་དཔྱད་རྩོམ་གཞན་ཞིག་སྤེལ། དཔྱད་རྩོམ་དེ་ཉིད་
ཀྱིས། རྒྱུད་རིག་གཞུང་གིས་གཡོན་ལག་ཁྱད་གཤིས་ལྡན་པའི་གཞི་རྡུལ་ཡོད་པར་ར་སྤྲོད་ཐུབ་པ་
བསྟན་ཡོད། ༼གཞི་རྡུལ་མང་ཆེ་ཤོས་ལ་གཡས་གཡོན་ཆ་འགྲིག་གི་ཁྱད་གཤིས་དང་ལྡན། འོན་
ཀྱང་གཞི་རྡུལ་འདི་དག་སྣང་བརྙན་གི་ནང་ནས་འགྱུར་ཏེ། གཡས་ལག་དང་གཡོན་ལག་གང་རུང་
གཅིག་ཁོ་ན་དང་ལྡན་པ་ལྟ་བུར་མངོན་འོང་བ་ཡིན༽གང་ལྟར་ཡང་མི་མང་པོ་ཞིག་གིས་རྒྱུད་རིག་
གཞུང་ལ་ཞིབ་འཇུག་བྱེད་འགོ་ཚུགས་པ་དང་། མ་ཟད་དེའི་པར་གཞི་གསར་པ་གསར་གཏོད་
བྱས། དེས་ཕལ་ཆེར་ང་ཚོས་ཤེས་ཐུབ་པའི་གཞི་རྡུལ་གྱི་རིགས་འདི་དག་ལ་འགྲེལ་བཤད་བྱེད་
ཐུབ་པ་ལྟ་བུ་ཡོད་པ་རེད།
རྒྱུད་རིག་གཞུང་ལ་ཡང་ཚད་མེད་ཆེ་བའི་སྐྱོན་གནས། ༼ཐག་ཆོད་ཟིན་པ་མ་ཡིན་མོད་ཀྱི༽
འོན་ཀྱང་མི་རྣམས་ཀྱིས་ཡང་དག་པའི་རིག་གཞུང་པར་གཞི་ཞིག་བསྟན་ཐུབ་ན་དེའི་ནང་ནས་ཚད་
མེད་ཆེ་བ་དེ་གཏན་ནས་མེད་པར་བྱེད་ཐུབ་བསམ་པ་རེད། དེ་ལྟ་ན་ཡང་རྒྱུད་རིག་གཞུང་ལ་དེ་
ལས་ཚབས་ཆེ་བའི་སྐྱོན་དང་ལྡན། དེ་ཡང་རྒྱུད་དེ་ནི་ཕལ་ཆེར་ཡུལ་དུས་དེ་རྩ་བ་བཅུ་བའམ་ཡང་
ན་རྩ་བ་ཉེར་དྲུག་པ་ཡིན་གྱི། རྒྱུན་གྱི་རྩ་བ་བཞི་པ་མ་ཡིན་པའི་གནས་ཚུལ་གྱི་འོག་ནས་དེ་ད་
གཟོད་འཆམ་མཐུན་ཞིག་ཡིན། ལྷག་མའི་རྩ་བ་མང་པོ་དེ་དག་ཚན་རྩལ་སྒྱུ་མའི་གཏམ་རྒྱུད་ཀྱི་
རྒན་པོའི་བཤད་རྒྱུན་ཞིག་ཡིན་པ་ནི་སྨོས་མི་དགོས་པ་ཞིག་རེད། དེ་དག་གིས་དངོས་གནས་
བསམ་ཚུལ་འདི་ཉིད་མཁོ་འདོན་བྱས་པ་རེད། ཁྱབ་ཆེ་བའི་ལྟོས་བཅས་སྨྲ་བའི་ནང་གི་འོད་ཀྱི་
འགྲོས་ལས་བརྒལ་མི་སྲིད་པའམ་ཡང་ན་དུས་ཕྱི་འགྲོས་ཀྱི་འགྲུལ་བཞུད་མི་རུང་བར་འདོད་པའི་
རྒྱུན་མཐོང་གི་ཚད་༼ ལེའུ་བཅུ་པར་ལྟོས༽ལས་བརྒལ་བར་བྱེད་པའི་ཐབས་དེ་ཡིན། དེ་ནི་རྩ་བ་
མང་བའི་བསམ་བློ་ལ་བརྟེན་ནས་ཉེ་ལམ་བགྲོད་པར་བྱེད་པའི་བསམ་བློ་ཞིག་རེད། འོག་གི་ཚུལ་
འདི་ལ་བརྟེན་ནས་དོན་དེ་ལ་གསལ་བཤད་བྱེད་དུ་རུང་བ་ཡིན། ང་ཚོའི་འཚོ་གནས་བྱེད་སའི་བར་
སྟོང་དེ་ལ་རྩ་བ་གཉིས་ཁོ་ན་དང་ལྡན་པ་དང་། མ་ཟད་དེ་ཡང་ཡོ་འཁྱོག་ཏུ་གྱུར་པའི་གྲུ་ལྕགས་
ཤིག་དང་ཡང་ན་ལྕགས་ལོང་གོར་གོར་ཞིག་གི་ཕྱི་ངོས་དང་མཚུངས་པར་གྱུར་ཡོད་པར་བསམ་པ
བྱེད། གལ་ཏེ་ཁྱོད་རང་ཟླུམ་གོར་དེའི་ནང་ལོག་གི་ཕྱོགས་གཅིག་ཏུ་ཚུད་ཡོད་ཅིང་། དེའི་ཕྱོགས་
གཞན་ལ་བགྲོད་དགོས་ན། ཁྱོད་ཀྱིས་ངེས་པར་དུ་ལྕགས་ལོང་དེའི་ནང་གི་ཟླུམ་ངོས་དེ་ལ་བརྒྱུད་
དེ་དམིགས་པའི་ཡུལ་དུ་མ་བསླེབ་ཀྱི་བར་དུ་བགྲོད་དགོས་པ་ཡིན། དེ་ལྟ་ན་ཡང་། གལ་ཏེ་ཁྱོད་
རང་རྩ་བ་གསུམ་པའི་བར་སྟོང་གི་ནང་ནས་འགྲུལ་བཞུད་བྱེད་དུ་རུང་བ་ཡིན་ན། ཟླུམ་འཁོར་དེ་
ལས་ཁ་བྲལ་ནས་ཐད་ཀར་ཕ་རོལ་དུ་བགྲོད་དུ་རུང་བ་ཡིན་ནོ།།
གལ་ཏེ་ལྷག་མའི་རྩ་བ་འདི་དག་དངོས་གནས་ཡོད་ན། ཅིའི་ཕྱིར་དུ་མི་མཐོང་བ་ཡིན་ནམ།
ང་ཚོས་ཅིའི་ཕྱིར་བར་སྟོང་གི་རྩ་བ་གསུམ་དང་དུས་ཀྱི་རྩ་བ་གཅིག་སྟེ་བཞི་པོ་ཁོ་ན་མཐོང་བ་ཡིན་
ནམ་ཞེ་ན། མི་རྣམས་ཀྱི་འདོད་ཚུལ་ནི། རྩ་བ་གཞན་པ་རྣམས་ནི་ང་ཚོས་རྒྱུན་དུ་མཐོང་བའི་རྩ་བ་
འདི་དག་དང་མི་མཚུངས་པ་ཡིན་ཞེས་ཟེར་བ་རེད། དེ་ཡང་དེ་དག་ནི་ཡོ་འཁྱོག་ཏུ་གྱུར་ཏེ་གོ་ས་
ཤིན་ཏུ་ཆུང་ངུ་ཞིག་གི་ནང་དུ་དྲིལ་ཡོད་པ་ཡིན། ཕལ་ཆེར་ཨིན་ཚུན་གཅིག་ཆ་དུང་ཕྱུར་དུང་ཕྱུར་
དུང་ཕྱུར་ཁྲི་བརྒྱ་ལ་བགོས་པའི་ཆ་གཅིག་ཙམ་ཡིན། དེ་འདྲ་ཆུང་ངུ་ཞིག་ང་ཚོས་གཏན་ནས་ཚོར་
ཐུབ་ཐབས་མེད། ང་ཚོས་ཚོར་ཐུབ་པ་ནི་དུས་ཚོད་ཀྱི་རྩ་བ་གཅིག་དང་བར་སྟོང་གི་རྩ་བ་གསུམ་
ཙམ་ཡིན་ལ། རྩ་བ་འདི་དག་གི་ནང་དུ་ཡུལ་དུས་དེ་ནི་ངོས་མཉམ་ཞིག་རེད། དེ་ནི་འཇིབ་སྦུག་
ཅིག་གི་ཕྱི་ངོས་ལ་བསམ་བློ་གཏོང་ན་ཤེས་ཐུབ་པ་རེད། གལ་ཏེ་ཁྱོད་ཀྱིས་ཉེ་ས་ནས་བལྟས་ན།
ཕྱི་ངོས་དེ་རྩ་བ་གཉིས་པ་ཞིག་ཡིན་པར་མཐོང་ཐུབ། དེའི་དོན་ཡང་། འཇིབ་སྦུག་གི་ཐོག་གི་
གནས་གང་ཡང་རུང་བ་ཞིག་གྲངས་ཀ་གཉིས་ཀྱིས་མཚོན་ནུས། གྲངས་ཀ་གཉིས་པོ་ནི་འཇིབ་
སྦུག་གི་རིང་ཚད་དང་འཇིབ་སྦུག་གི་ཟླུམ་ཕྱོགས་ཀྱི་འཕྲེད་ཀྱི་གྲངས་ཡིན། འོན་ཀྱང་འཕྲེད་ཀྱི་
ཚད་དེ་རིང་ཚད་ལས་ཐུང་བའི་དབང་གིས། ཁྱོད་ཀྱིས་རྒྱང་རིང་ཙམ་ནས་དེ་ལ་བལྟས་ན། ཁྱོད་
ཀྱིས་དེའི་འཕྲེད་ཀྱི་ཚད་དེ་འབྱེད་མི་ནུས་ཤིང་མི་མཐོང་ལ། གཞུང་རིང་ཐུང་གི་ཚད་དེ་མཐོང་ཐུབ་
པས་རྩ་བ་གཅིག་པ་ཅན་དུ་མཐོང་བ་ཡིན་ནོ། །དེའི་དོན་ཡང་། ཁྱོད་ཀྱིས་འཇིབ་སྦུག་དེའི་ཐོག་གི་
གནས་གཅིག་བསྟན་པས་དེའི་རིང་ཚད་དེ་ཡང་བསྟན་ཐུབ་པ་ལྟ་བུ་ཡིན་ཞེས་པའི་དོན་ཡིན། དེ་
ནས་ཡུལ་དུས་ལ་ལྟོས་ན་ཡང་། རྒྱུད་རིག་གཞུང་སྨྲ་བ་རྣམས་ཀྱིས་ཤིན་ཏུ་ཆུང་བའི་ཚད་ཀྱི་ཐོག་
ནས་དེ་ནི་རྩ་བ་བཅུ་པ་ཅན་ཡིན་ལ། མ་ཟད་དེ་ནི་ཚད་མཐོ་བའི་ཡོ་འཁྱོག་ཏུ་གྱུར་པ་ཡིན། འོན་
ཀྱང་རགས་པའི་ཚད་ཀྱི་ཐོག་ནས་ཁྱོད་ཀྱིས་དེ་འདྲའི་ཡོ་འཁྱོག་གི་ཚད་དམ་ཡང་ན་ལྷག་མའི་རྩ་བ་
དེ་དག་མཐོང་མི་ཐུབ་པ་ཡིན་ཞེས་ཟེར་བ་ཡིན་ནོ།།
གལ་ཏེ་དེ་འདྲའི་པར་རིས་དེ་བདེན་པ་ཞིག་ཡིན་ན། བར་སྟོང་འགྲུལ་བཞུད་མཁན་དུ་འགྱུར་
རེ་ཡོད་པའི་འགྲུལ་བཞུད་མཁན་ལ་ལྟོས་ནས་བཤད་ན་གནས་ཚུལ་ངན་པ་ཞིག་རེད། དེའི་རྒྱུ་
མཚན་ཡང་ལྷག་མའི་རྩ་བ་དེ་དག་ཆུང་ཆེས་པས། འཇིག་རྟེན་འཕུར་གྲུ་ནི་དེའི་ནང་ནས་བགྲོད་
ཐབས་མེད་པ་རེད། དེ་ལྟ་ན་ཡང་། དེ་ཉིད་ཀྱིས་ཅིའི་ཕྱིར་རྩ་བ་འགའ་ཞིག་ཁོ་ན་ཡོ་འཁྱོག་ཏུ་
གྱུར་པ་ལས་ཐམས་ཅད་ཡོ་འཁྱོག་ཏུ་གྱུར་པ་མ་ཡིན་ནམ་ཞེས་དང༌། འཇིག་རྟེན་གྱི་ཐོག་མའི་
སྐབས་སུ་རྩ་བ་ཐམས་ཅད་ཀྱང་ཚད་མཐོན་པོའི་ཡོ་འཁྱོག་ཏུ་གྱུར་ཡོད་སྲིད་པ་ལ། དེ་ནས་དུས་
ཚོད་ཀྱི་རྩ་བ་གཅིག་དང་། བར་སྟོང་གི་རྩ་བ་གསུམ་དང་བཅས་པ་རྣམས་ཁོ་ན་དྲང་པོར་གྱུར་ལ།
གཞན་རྣམས་དེ་འདྲར་གྱུར་མ་ཐུབ་པ་ཡིན་ནམ། ཞེས་པའི་གཙོ་ཆེ་བའི་དྲི་བ་དེ་དག་ཚན་རིག་པ་
རྣམས་ལ་བཏོན་པ་ཡིན་ནོ།།
མི་བདམ་རྩ་རིགས་ཞེས་པ་དེས་དྲི་བ་དེའི་ལན་མཁོ་འདོན་བྱེད་ཐུབ་སྲིད་པ་རེད། མི་བདམ་
རྩ་རིགས་ཞེས་པའི་དོན་འདི་ལྟར་བཤད་དུ་རུང་། དེ་ཡང་ང་ཚོས་མཐོང་བའི་འཇིག་རྟེན་འདི་འདི་
འདྲ་བ་ཞིག་ཡིན་པའི་རྒྱུ་མཚན་ནི། ང་ཚོ་ཡོད་པའི་རྒྱུ་མཚན་གྱིས་རེད་ཅེས་པ་དེ་ཡིན། མི་བདམ་
རྩ་རིགས་ལ་སྟོབས་ཞན་མི་ལྡན་རྩ་རིགས་དང་སྟོབས་ལྡན་མི་བདམ་རྩ་རིགས་ཞེས་པ་གཉིས་ཡོད།
སྟོབས་ཞན་མི་བདམ་རྩ་རིགས་ཀྱིས་རྒྱ་ཆེ་བའི་འཇིག་རྟེན་ནམ་ཡང་ན་ཡུལ་དུས་ཚད་མེད་པའི་
འཇིག་རྟེན་གྱི་ནང་གི་ཚད་དང་བཅས་པའི་ཡུལ་དང་དུས་ཁོ་ནའི་ནང་དུ་ཤེས་ལྡན་ཚེ་སྲོག་གནས་པ་
ལ་དགོས་པའི་མཐུན་རྐྱེན་རྣམས་ཚོགས་རུང་བ་ཡིན་ཞེས་བསྟན་པ་རེད། དེའི་ཕྱིར། གནས་དེ་
དག་ཏུ་ཤེས་ལྡན་ཚེ་སྲོག་འཇིག་རྟེན་གྱི་ནང་ནས་ཁོ་རང་ཚོ་ཡོད་སའི་གནས་ནས་ཁོ་རང་གནས་པ་
ལ་དགོས་པའི་མཐུན་རྐྱེན་ཚོགས་པར་མཐོང་བ་ལ་ཧ་ལས་པར་བྱེད་མི་རུང་བ་ཡིན་ཞེས་ཟེར།
འདི་ནི་འབྱོར་ཕྱུག་ལྡན་པའི་གནས་ལ་ཡོད་པའི་མི་རྣམས་ཀྱིས་དབུལ་པོ་མི་མཐོང་བ་དང་ཅུང་ཟད་
མཐུན་པ་ཡིན།
མི་འགའ་ཞིག་གིས་ནི་གོམ་གང་མདུན་སྤོས་ཀྱི་སྒོ་ནས་སྟོབས་ལྡན་མི་བདམ་རྩ་རིགས་བསྟན་
པར་བྱེད་པ་རེད། རིག་གཞུང་འདི་ཉིད་ཀྱི་དབང་དུ་བྱས་ན། ཡང་ན་འཇིག་རྟེན་སྣ་ཚོགས་པ་མང་
པོ་ཞིག་གནས་པ་ཡིན། ཡང་ན་འཇིག་རྟེན་གཅིག་གི་གནས་མི་མཚུངས་པ་སྣ་ཚོགས་པ་གནས་པ་
ཡིན་ཟེར། དེ་དག་རེ་རེ་བཞིན་ཐམས་ཅད་ལ་ཡང་རང་ཉིད་ཀྱི་ཐོག་མའི་རྣམ་པ་དང་ལྡན་པའམ།
རང་ཉིད་ཀྱི་ཚན་རིག་གི་གཏན་སྲོལ་ཆ་ཚང་ཞིག་དང་ལྡན་པ་ཡིན། འཇིག་རྟེན་དེ་དག་གི་ཕལ་ཆེ་
བའི་ནང་དུ། རྙོག་འཛིང་གི་ནང་རྐྱེན་ཅན་གྱི་ཚེ་སྲོག་གོང་དུ་འཕེལ་བ་ལ་མཐུན་རྐྱེན་མི་ཚོགས་པ་
ཡིན་ལ། ང་ཚོའི་འཇིག་རྟེན་ལྟ་བུ་ཉུང་ཤོས་ཤིག་གི་ནང་དུ་མཐུན་རྐྱེན་དེ་ཚོགས་ཐུབ་པ་དང་། མ་
ཟད་འཇིག་རྟེན་ཅིའི་ཕྱིར་དུ་འདི་འདྲར་གྱུར་པ་ཡིན་ཞེས་པའི་དྲི་བ་འདོན་ཐུབ་པ་ཡིན། དེའི་དྲིས་
ལན་དེ་ནི་ཤིན་ཏུ་སླ་མོ་ཞིག་རེད། དེ་ཡང་གལ་ཏེ་འདི་འདྲ་བ་ཞིག་མ་ཡིན་ན། ང་ཚོ་ཡོད་མི་སྲིད་
པ་རེད་ཅེས་པ་དེ་ཡིན་ནོ།།
སྟོབས་ཞན་མི་ལྡན་རྩ་རིགས་ཀྱི་ཡང་དག་པའི་རང་བཞིན་དང་ནུས་ལྡན་རང་བཞིན་ལ་དོགས་
འདྲི་བྱེད་མཁན་དང་འདོད་ཚུལ་ཐ་དད་དུ་འཛིན་པ་ཤིན་ཏུ་ཉུང་ངུ་ཡིན། འོན་ཀྱང་སྟོབས་ལྡན་མི་
བདམ་རྩ་རིགས་ལ་བརྟེན་ནས་མིག་སྔར་གྱི་འཇིག་རྟེན་འདི་ལ་གསལ་བཤད་བྱེད་པ་ལ་དགག་པ་
མང་པོ་ཞིག་བྱས་ཡོད། དེ་ཡང་དཔེར་ན། དོན་སྙིང་གང་འདྲ་ཞིག་གི་ཐོག་ནས་འཇིག་རྟེན་སྣ་
ཚོགས་པ་མང་པོ་ཞིག་ཡོད་ཟེར་བ་ཡིན་ནམ། གལ་ཏེ་དེ་དག་དངོས་གནས་ཐ་དད་པ་དུས་མཉམ་
དུ་ཡོད་པ་ཡིན་ན། འཇིག་རྟེན་གཞན་གྱི་ནང་དུ་བྱུང་བའི་དོན་དེ་དག་བྱུང་ཡོད་པ་ཤེས་ཐུབ་པའི་
སྒྲུབ་བྱེད་ཅིག་ང་ཚོའི་འཇིག་རྟེན་གྱི་ནང་ནས་མཐོང་རྒྱུ་མེད་པའི་རྒྱུ་མཚན་ཅི་ཡིན་ནམ། ཞེས་པ་
ལྟ་བུ་རྣམས་ཡིན། དེའི་ཕྱིར་ང་ཚོས་དཔལ་འབྱོར་གྱི་རྩ་རིགས་ལ་བརྟེན་ཏེ། དེ་དག་རིག་གཞུང་
གི་ནང་ནས་ཕྱི་འབུད་བྱེད་དགོས་པ་རེད། ཕྱོགས་གཞན་ཞིག་ནས། གལ་ཏེ་དེ་དག་འཇིག་རྟེན་
གཅིག་གི་ས་ཁོངས་སྣ་ཚོགས་པ་ཙམ་ཞིག་ཡིན་ན། ས་ཁོངས་ཐམས་ཅད་ཀྱི་ནང་གི་ཚན་རིག་
གཏན་སྲོལ་དེ་གཅིག་པ་ཞིག་ཡིན་འོས་པ་རེད། གཞན་དུ་ན་ང་ཚོས་ས་ཁོངས་གཅིག་ནས་ས་
ཁོངས་གཞན་ཞིག་ལ་རྒྱུན་མཐུད་ནས་བགྲོད་ཐབས་མེད་པ་རེད། གནས་ཚུལ་དེ་འདྲའི་འོག་ནས།
ཁོང་ཚོའི་ཁྱད་པར་དེ་ཡང་ཐོག་མའི་སྒྲིག་གཞི་ཡི་ཁྱད་པར་ཙམ་ཞིག་ཡིན་པར་འདོད། དེ་ལྟར་ན་
སྟོབས་ལྡན་མི་བདམ་རྩ་རིགས་དེ་ཡང་སྟོབས་ཞན་མི་ལྡན་རྩ་རིགས་ཀྱི་དོན་དུ་གནས་པ་རེད།
རྒྱུད་རིག་གཞུང་གི་ལྷག་མའི་རྩ་བ་རྣམས་ཅིའི་ཕྱིར་དུ་ཡོ་འཁྱོག་གིས་དྲིལ་ཡོད་པ་ཡིན་ནམ་
ཞེས་པའི་དྲི་བ་དེ་ལ། མི་བདམ་རྩ་རིག་གིས་དྲིས་ལན་ཞིག་མཁོ་འདོན་བྱེད་ཐུབ་སྲིད་པ་རེད། རྩ་
བ་གཉིས་ཁོ་ན་དང་ལྡན་པ་ཡིན་ན་ང་ཚོ་ལྟ་བུ་རྙོག་འཛིང་གི་ཤེས་ལྡན་སྲོག་ཆགས་གོང་དུ་སྤེལ་
ཐབས་མེད་པ་རེད། དཔེར་ན། ས་ཡི་གོ་ལའི་ཕྱི་ངོས་ལྟ་བུ་རྩ་བ་གཉིས་པའི་རིལ་ངོས་ཤིག་ཏུ་
འཚོ་སྡོད་བྱེད་པའི་རྩ་བ་གཉིས་པའི་སྲོག་ཆགས་གཉིས་ཕན་ཚུན་བརྒལ་དདགོས་ན་གཅིག་ཐོག་ཏུ་
གཅིག་སྣོན་པ་ལྟ་བུ་ལས་གཞན་བྱ་ཐབས་མེད། མ་ཟད་རྩ་བ་གཉིས་པའི་སྲོག་ཆགས་ཤིག་གིས་
ཟས་ཟོས་པ་ན་ཐམས་ཅད་འཇུ་ཐུབ་ན་མ་གཏོགས། ལྷག་མ་རྣམས་ཕར་ཟ་སའི་ཁུང་བུའི་ནང་
ནས་ཕྱིར་སྐྱུགས་ན་མ་གཏོགས་བྱ་ཐབས་མེད། དེའི་རྒྱུ་མཚན་ཡང་ལུས་མགོ་མཇུག་གི་བར་དུ་
བརྒྱུད་རུང་བའི་རྒྱུ་ལམ་ཞིག་དང་ལྡན་ན། སྲོག་ཆགས་དེ་དུམ་གཉིས་བགོས་སུ་ཡོད་དགོས་པ་
ཡིན་ནོ། །དེ་དང་རིགས་མཚུངས་པར་རྩ་བ་གཉིས་པའི་སྲོག་ཆགས་ཀྱི་ལུས་ཐོག་ནས་ཁྲག་རྒྱུན་
འཁོར་སྐྱོད་བྱེད་ཐབས་ཀྱང་བྲལ་བ་ཡིན་ནོ།།
བར་སྟོང་གི་རྩ་བ་གསུམ་ལས་མང་པ་ལ་ཡང་སྐྱོན་དང་ལྡན། དངོས་པོ་གཉིས་ཀྱི་བར་གྱི་
འཐེན་ཤུགས་དེ་བར་ཐག་གི་དབང་གིས་ཤུགས་ཇེ་ཆུང་ལ་འགྱུར་བའི་ཚད་དེ་རྩ་བ་གསུམ་པ་ལས་
ཀྱང་མགྱོགས་འགྲོ་བ་ཡིན། ༼རྩ་བ་གསུམ་པའི་ནང་དུ། བར་ཐག་དེ་ལྡབ་འཕར་དུ་བྱེད་པ་ན།
འཐེན་ཤུགས་དེ་བཞི་ཆ་གཅིག་ཆུང་དུ་འགྲོ། རྩ་བ་བཞི་པའི་ནང་དུ་བརྒྱད་ཆ་གཅིག་དང་། རྩ་བ་
ལྔ་པའི་ནང་དུ་བཅུ་དྲུག་གི་ཆ་གཅིག་ཡིན་སོགས་ཡིན་དགོས༽དེའི་དོན་སྙིང་ནི་ས་ཡི་གོ་ལ་ལྟ་བུ་ཉི་
མ་བསྐོར་ནས་སྤྱི་འཁོར་བྱེད་པའི་རྒྱུ་སྐར་གྱི་འཁོར་ལམ་དེ་མི་བརྟན་པར་འགྱུར་འགྲོ་བར་མཚོན་
པ་ཡིན། རྒྱུ་ལམ་ཟླུམ་པོའི་ནང་གི་ཆེས་ཆུང་བའི་འཛོལ་ཚད་༼དཔེར་ན། རྒྱུ་སྐར་གཞན་གྱི་འཐེན་
ཤུགས་ཀྱི་དབང་གིས་བྱུང་བ༽དེས་ས་ཡི་གོ་ལ་དེ་དུང་འཁྱིལ་གྱི་རྒྱུ་ལམ་ནས་ཕྱི་རོལ་དུ་ཕྱོགས་ནས་
བྲོས་འགྲོ་བའམ་ཡང་ན་ནང་དུ་ཕྱོགས་ནས་ཉི་མའི་ཐོག་ཏུ་ལྷུང་འགྲོ་བ་ཡིན་ནོ། །དེ་ལྟ་ན་ང་ཚོ་
ཡང་ན་འཁྱགས་རེངས་དུ་འགྱུར་འགྲོ་བའམ་ཡང་ན་མེར་བསྲེག་འགྲོ་བ་ཡིན་ནོ། །དངོས་ཡོད་ཀྱི་
གནས་ཚུལ་ལ། རྩ་བའི་གྲངས་གསུམ་ལས་མང་བའི་བར་སྟོང་གི་ནང་དུ། འཐེན་ཤུགས་དེ་བར་
ཐག་འགྱུར་རིམ་བཞིན་དུ་འགྱུར་འགྲོ་བ་འདིས་ཉི་མ་དེ་འཐེན་ཤུགས་དང་འཕུལ་ཤུགས་དོ་མཉམ་
པའི་སྒོ་ནས་བརྟན་པོར་གནས་མི་སྲིད་པར་མཚོན་པ་ཡིན། དེ་ཡང་ཉི་མ་དེ་ཡང་ན་འཐོར་འགྲོ་བ་
དང་། ཡང་ན་སྐར་ནག་ཏུ་རྡིབ་སྡུད་དུ་འགྲོ་བར་མཚོན་པ་ཡིན་ནོ། །དེ་དག་གང་ཞིག་ཡིན་པའི་
དབང་དུ་བཏང་ན་ཡང་། ས་ཡི་གོ་ལའི་ཐོག་གི་སྲོག་ཆགས་རྣམས་ལ་དགོས་པའི་དྲོད་དང་འོད་ཀྱི་
འབྱུང་ཁུངས་ཤིག་ཡིན་པའི་ངོས་ནས། དེས་ཕན་པ་ཅུང་ཟད་མེད་པ་ཡིན་ནོ། །ཤིན་ཏུ་ཕྲ་བའི་
ཚད་ཀྱི་འོག་ནས། རྡུལ་ཕྲན་གྱི་ནང་གི་རྡུལ་སྙིང་ལ་བསྐོར་ནས་རྒྱུ་བའི་གློག་ཤུགས་ཀྱི་འགྲོ་ཚུལ་
དེ་ཡང་འཐེན་ཤུགས་ཇི་ལྟ་བ་བཞིན་དུ་འགྱུར་འགྲོ་བ་ཡིན། དེ་ལྟ་ན། གློག་རྡུལ་དེ་དག་ཡང་ན་
རྡུལ་སྙིང་དང་ཁ་བྲལ་འགྲོ་བ་དང་ཡང་ན་དུང་འཁྱིལ་གྱི་རྒྱུ་ལམ་ནས་རྡུལ་སྙིང་གི་ཐོག་ཏུ་ལྷུང་འགྲོ་
བ་ཡིན། དེ་འདྲའི་གནས་ཚུལ་གང་ཞིག་ཡིན་པའི་དབང་དུ་བཏང་ན་ཡང་ང་ཚོས་མཐོང་བའི་རྡུལ་
ཕྲན་དེ་འདྲ་ཞིག་ཡོད་མི་སྲིད་པར་འགྱུར་བ་ཡིན་ནོ།།
མ་མཐར་ཡང་ང་ཚོས་ཤེས་པ་བཞིན་དུ་ཚེ་སྲོག་དེ་ནི་དུས་ཀྱི་རྩ་བ་གཅིག་དང་བར་སྟོང་གི་རྩ་
བ་གསུམ་པོ་རྣམས་ཆུང་ངུ་ཉིད་དུ་གྱུར་མ་སོང་བའི་ས་ཁོངས་ཀྱི་ནང་དུ་འཚོ་སྡོད་བྱེད་དགོས་པ་ནི་
ཤིན་ཏུ་གསལ་པོ་ཞིག་རེད། འདི་ཉིད་ཀྱིས་རྒྱུད་རིག་གཞུང་ལ་མ་མཐར་ཡང་འཇིག་རྟེན་ལ་དེ་
འདྲའི་ས་ཁོངས་ཤིག་ཡོད་པར་ར་སྤྲོད་ཐུབ་ན། སྟོབས་ཞན་མི་བདམ་རྩ་རིགས་ལ་བརྟེན་ནས་
ཡུལ་དུས་ཀྱི་རྩ་བའི་གྲངས་ལ་འགྲེལ་བཤད་བྱེད་དུ་རུང་བར་མཚོན་པ་ཡིན་ནོ། །རྒྱུད་རིག་གཞུང་
ལ་ཡུལ་དུས་ཀྱི་རྩ་བ་མི་མཚུངས་པ་སྣ་ཚོགས་པ་ཡོད་དུ་རུང་བར་དངོས་ཁམས་རིག་པ་བ་རྣམས་
ཀྱིས་དངོས་གནས་ཤེས་ཡོད། དེའི་ཕྱིར་འཇིག་རྟེན་ལ་གནས་གཞན་ཡོད་སྲིད་པའམ། ཡང་ན་
འཇིག་རྟེན་གཞན་ཡོད་སྲིད་པ་རེད། ༼དེའི་གོ་དོན་གང་ཞིག་ཡིན་པའི་དབང་དུ་བཏང་ན་ཡང༌།༽
གནས་དེའི་རྩ་བ་དེ་ནི་ཤིན་ཏུ་ཆུང་ངུར་དྲིལ་ཡོད་པའམ་ཡང་ན་བཞི་ལས་མང་བའི་ངོས་མཉམ་པ་
ཡོད་སྲིད་ན་ཡང་། དེ་འདྲའི་ས་ཁོངས་ཀྱི་ནང་ལ་ཤེས་ལྡན་ཚེ་སྲོག་གིས་ནུས་ལྡན་གྱི་རྩ་བའི་
གྲངས་ལ་དཔྱད་པ་བྱེད་པ་ཡོད་མི་སྲིད་པ་ཡིན་ནོ།།
རྒྱུད་རིག་གཞུང་ལ་རྩ་བའི་གྲངས་ལས་གཞན་པའི་དཀའ་བའི་གནས་གཅིག་ཡོད། མ་མཐར་
ཡང་རྒྱུད་རིག་གཞུང༼ བྱེ་རྒྱུད་རིགས་གཉིས་དང་། ཟུམ་རྒྱུད་རིགས་མི་འདྲ་བ་གསུམ༽རིགས་མི་
མཚུངས་པ་ལྔ་ཙམ་ཡོད། མ་ཟད་ད་དུང་ཡང་རྩ་བ་ལྷག་མ་དེ་དག་ཀྱང་དྲིལ་ཚུལ་མི་འདྲ་བ་སྣ་
ཚོགས་པ་ཤིན་ཏུ་མང་པོའི་སྒོ་ནས་དྲིལ་རུང་བར་སྔོན་དཔག་བྱེད་པ་ཡིན་ན། ཅིའི་ཕྱིར་དུ་དེའི་ནང་
ནས་རྒྱུད་རིག་གཞུང་གཅིག་ཁོ་ན་དང་དྲིལ་ཚུལ་གཅིག་ཁོ་ན་བདམ་པར་བྱེད་པ་ཡིན་ནམ། ཞེས་
པའི་དྲི་བ་དེ་ལ་དུས་ཡུན་རིང་པོའི་བར་དུ་དྲིས་ལན་མེད་པ་རེད། དེའི་ཕྱིར་ཡང་འདིའི་ཕྱོགས་ལ་
ཞིབ་འཇུག་བྱེད་མཁན་རྣམས་ཁུངས་མེད་འཆལ་གཏམ་པའི་གྲངས་སུ་གྱར། ཕྱིས་སུ། ཕལ་ཆེར་
༡༩༩༤ ལོ་ནས་བཟུང༌། མི་རྣམས་ཀྱིས་ཆ་ལྡན་རང་བཞིན་ཞིག་གསར་རྟོགས་བྱུང་བའི་འགོ་
ཚུགས། དེས་ནི་རྒྱུད་རིག་གཞུང་མི་མཚུངས་པ་སྣ་ཚོགས་པ་དང་དེ་བཞིན་ལྷག་མའི་རྩ་བ་དྲིལ་
བའི་ཚུལ་མི་མཚུངས་པ་སྣ་ཚོགས་པས་རྩ་བ་བཞི་པའི་ནང་གི་མཇུག་འབྲས་མཚུངས་པར་འདྲེན་
པར་བྱེད་པ་ཡིན། དེ་ཙམ་དུ་མ་ཟད་བར་སྟོང་གི་གོ་ས་གཅིག་བཟུང་ཐུབ་པའི་གཞི་རྡུལ་དང་། དེ་
བཞིན་དུ་ཐིག་སྐུད་ཀྱི་རྣམ་པ་ཅན་གྱི་རྒྱུད་ལས་གཞན། ད་དུང་ཡང་དེ་ལས་-p སྐྱི་ཞེས་པའི་དངོས་
པོ་ཞིག་ཡོད་པར་ཤེས་རྟོགས་བྱུང་། དེས་བར་སྟོང་གི་ནང་ནས་རྩ་བ་གཉིས་ཀྱི་གོ་ས་བཟུང་བའམ་
ཡང་ན་དེ་ལས་ཀྱང་མང་བར་བཟུང་ཐུབ། ༼གཞི་རྡུལ་ནི་༠-སྐྱི་ཡིན་པར་བཟུང་དུ་རུང་ལ། རྒྱུད་
དེ་ནི་༡-སྐྱི་ཡིན། འོན་ཀྱང་ད་དུང་ཡང་pསྐྱི་དེ་ལས་༢ནས་༩སྐྱི་བར་གྱི་p-སྐྱི་དང་ལྡན་པ་ཡིན།
དཔེར་ན་༢སྐྱི་དེ་ནི་རྩ་བ་གཉིས་པ་ཅན་དུ་ལྟ་བར་བྱེད་དུ་རུང་ལ། འོན་ཀྱང་རྩ་བ་དེ་ལས་ཀྱང་མཐོ་
བའི་སྐྱི་པགས་དེ་ནི་བློ་ཡུལ་དུ་འཆར་བར་དཀའ་བ་རེད།༽ འདིས་ནི་ཕལ་ཆེར་ཚད་བརྒལ་འཐེན་
ཤུགས་དང་། རྒྱུད་དང་དེ་བཞིན་དུ་pསྐྱི་ཡི་བར་གྱི་རིག་གཞུང་གི་ནང་དུ་དམངས་གཙོ་གང་ཡང་
རུང་བ་ཞིག་ཡོད་པར་མཚོན་པ་ཡིན། ༼གཏམ་རྗོད་འདྲ་མཉམ་ཡོད་པའི་དོན༽དེ་དག་ཕལ་ཆེར་
ཡོད་དུ་རུང་བ་ཡིན་ཞིང་། གང་ཡང་རུང་བ་ཞིག་བདེན་ཆེ་ལ་གང་ཡང་རུང་བ་ཞིག་བརྫུན་པ་ཡིན་
པའི་ཁྱད་པར་མེད་པ་ཡིན། དེ་ལས་ལྡོག་སྟེ། དེ་དག་ནི་ཕལ་ཆེར་ཐམས་ཅད་ཀྱང་དེ་ལས་ཀྱང་
ཆེས་རྩ་བའམ་གཞིར་གྱུར་པའི་རིག་གཞུང་གི་ཉེ་འདྲ་སྣ་ཚོགས་པ་ཙམ་ཡིན། རིག་གཞུང་མི་
མཚུངས་པ་རེ་རེ་བཞིན་གནས་ཚུལ་སྣ་ཚོགས་པའི་འོག་ནས་བདེན་པ་ཡིན་པ་ལྟ་བུ་ཞིག་ཡིན་ནོ།།
མི་རྣམས་ཀྱིས་དེ་འདྲའི་རྩ་བའི་རིག་གཞུང་དེ་ལ་དཔྱད་ཞིབ་ཟབ་མོ་བྱེད་མྱོང་། འོན་ཀྱང་དེང་
གི་བར་དུ་གྲུབ་པའི་འབྲས་བུ་གང་མ་བྱུང༌། ཀི་ཏི་ཡིས་ར་སྤྲོད་བྱས་པའི་སྤྱི་ལུགས་རང་རྐྱ་བའི་མ་
ལག་གཅིག་གིས་གྲངས་རྩིས་དེ་མཚོན་པར་བྱེད་མི་ཐུབ་པ་ཇི་ལྟ་བ་བཞིན་དུ། ཆེས་རྩ་བར་གྱུར་
པའི་རིག་གཞུང་རང་རྐྱ་བ་ཞིག་ཡོད་མི་སྲིད་པ་ཡིན་སྲིད་དོ། །དེ་ལས་ལྡོག་སྟེ། དེ་ནི་ས་ཁྲ་ཞིག་
དང་མཚུངས་པར་ཆེས་སླ་བའི་ངོས་མཉམ་གྱི་ས་ཁྲ་རང་རྐྱ་བ་གཅིག་ཁོ་ནས་ས་ཡི་གོ་ལ་རིལ་པོ་
གསལ་བཤད་བྱེད་མི་ཐུབ་པའམ་ཡང་ན་གྲུ་ལྕགས་འཁོར་ཟླུམ་གྱི་ཕྱི་ངོས་རིལ་པོ་དེ་བསྟན་མི་ཐུབ་
པ་བཞིན་ཡིན་ནོ། །ས་ཡི་གོ་ལ་ལ་ལྟོས་ནས་བཤད་ན་ཉུང་མཐར་ཡང་ས་ཁྲ་གཉིས་ཤིག་གིས་དེའི་
གནས་རེ་རེ་བཞིན་ཐམས་ཅད་མཚོན་ཐུབ་པ་ཡིན། གྲུ་ལྕགས་ལ་ལྟོས་ནས་བཤད་ན། དེ་ལ་ནི་
ངོས་མཉམ་དཔེ་རིས་བཞི་ཐམ་པ་དགོས་པ་ཡིན། ས་ཁྲ་རེ་རེས་ཚོད་དང་བཅས་པའི་གནས་སོ་
སོར་མཚོན་ནུས་པ་ཡིན་ལ། ས་ཁྲ་མི་མཚུངས་པ་གཉིས་ལ་ས་ཆའི་གནས་གཅིག་ཡིན་པ་ཡང་ལྡན
ལ། ས་ཁྲ་ཆ་ཚང་བ་གཅིག་གིས་ས་ཡི་གོ་ལའི་ཕྱི་ངོས་རིལ་པོ་དེ་མཚོན་ཐུབ་པ་ཡིན། དེ་དང་
རིགས་མཚུངས་པར། དངོས་ཁམས་རིག་པའི་ནང་ནས་ཀྱང་སྣང་ཚུལ་སྣ་ཚོགས་པ་ལ་འགྲེལ་
བཤད་སྣ་ཚོགས་པ་དགོས་པ་ཡིན་སྲིད། འོན་ཀྱང་འགྲེལ་བཤད་གཉིས་ཆར་འཇུག་ཏུ་རུང་བའི་
གནས་ཚུལ་གཅིག་མཚུངས་སུ་ཡོད་པ་ལ་ནི་ཕན་ཚུན་མི་འགལ་བར་ངོ་བོ་གཅིག་པར་འགྲོ་བ་ཡིན་
ནོ།།
གལ་ཏེ་གནས་ཚུལ་དེ་དངོས་གནས་དེ་འདྲ་ཞིག་ཡིན་ན། འགྲེལ་བཤད་སྣ་ཚོགས་པ་རྣམས་
ཐམས་ཅད་འདུས་པའི་རིག་གཞུང་དེ་ཉིད་མཐར་ཐུག་གི་གཅིག་གྱུར་རིག་གཞུང་ཉིད་དུ་བཟུང་
བར་བྱེད་དགོས་པ་ཡིན། རིགས་པ་གཅིག་རྐྱང་བ་གཅིག་གིས་ཐམས་ཅད་ལ་གསལ་བཤད་བྱེད་
མི་ཐུབ་མོད། འོན་ཀྱང་། དེ་ཙམ་དེ་ཡང་རང་བྱུང་གི་མཐར་ཐུག་གི་རིག་པ་ཉིད་དུ་མི་རུང་བ་ཡིན་
ན། རང་བྱུང་གི་མཐར་ཐུག་གི་གཅིག་གྱུར་གྱི་རིག་གཞུང་ཞིག་ཡོད་མི་སྲིད་པ་ཡིན་ནམ། ང་ཚོས་
དྲི་ཟའི་གྲོང་ཁྱེར་ཞིག་གི་དོན་དུ་ངལ་བ་བརྒྱ་ཕྲག་བྱེད་བཞིན་པ་ཡིན་ནམ་ཞེ་ན། དེ་ལ་སྲིད་རུང་
གསུམ་ཙམ་ཡོད་སྲིད་དོ།།
དང་པོ། ཡོངས་སུ་རྫོགས་པའི་རང་བཞིན་ཅན་གྱི་མཐར་ཐུག་གི་རིག་གཞུང་ཞིག་ཡོད་
ཅིང་༼ཡང་ན་བསྐྱར་བཟློས་རིག་གཞུང་མང་པོ་འདུས་པའི་ཕུང་པོ༽ གལ་ཏེ་ང་ཚོ་ལ་
འདངས་ངེས་ཀྱི་ཤེས་རབ་ཡོད་ན་དེ་རྙེད་ཐུབ་པའི་དུས་ཞིག་ཡོད་ངེས་ཡིན།
གཉིས་པ། འཇིག་རྟེན་གྱི་མཐར་ཐུག་གི་རིག་གཞུང་ཞེས་པ་ཞིག་གཏན་ནས་མི་སྲིད་པ་
ཡིན། ཇེ་ཞིབ་ཇེ་ཕྲ་ལ་འགྱུར་འགྲོ་རྒྱུ་ཡོད་ཅིང་། འོན་ཀྱང་འཇིག་རྟེན་འདི་ཉིད་ཀྱི་གནས་
ལུགས་མཐར་ཐུག་པ་ཞིག་མ་འཁྲུལ་བར་བསྟན་ཐུབ་མི་སྲིད་པར་མཐའ་ཐུག་རྒྱུ་མེད་པའི་
རིག་གཞུང་གི་རིགས་རྒྱུད་ཆེན་པོ་ཞིག་ཡིན།
གསུམ་པ། འཇིག་རྟེན་གྱི་རིག་གཞུང་ཞེས་པ་ཞིག་གཏན་ནས་མི་སྲིད། དོན་འདི་དག་
ཐམས་ཅད་ཀྱང་ཚད་གང་ཡང་རུང་བ་ཞིག་གི་ཕྱི་རོལ་ནས་སྔོན་དཔག་བྱེད་ཐབས་མེད། དེ་
ནི་གང་འདོད་དང་སྐབས་སྟུན་ཁོ་ནའི་ཚུལ་གྱི་འབྱུང་བ་ཡིན་ནོ།།
འགའ་ཞིག་གིས་ནི་འོག་གི་རྒྱུ་མཚན་གྱིས་ལུགས་གསུམ་པ་དེ་ཁས་ལེན་བྱེད་པ་རེད། གལ་
ཏེ་ཡོངས་སུ་རྫོགས་པའི་གཏན་སྲོལ་ཞིག་ཡོད་ན། དེས་ནི་འཇིག་རྟེན་བྱེད་པ་པོས་གང་འདོད་ཀྱི་
སྒོ་ནས་འཇིག་རྟེན་སྐྱེད་པར་བྱེད་པའི་རང་དབང་ལ་འགོག་རྒོལ་བྱས་པ་ཡིན་ཟེར། དེ་ལྟ་ན་ཡང་།
འཇིག་རྟེན་བྱེད་པོ་ལྷ་ཆེན་ནི་ནུས་མཐུ་ཐོགས་པ་མེད་པ་ཞིག་ཡིན་ན། འོ་ན་ཁོ་རང་གིས་འདོད་ན་
ཁོ་རང་གི་རང་དབང་ལ་ཡང་འགོག་རྒོལ་བྱེད་ནུས་པ་ཡིན་ནམ། འདི་ནི་དཔེར་ན་ལྷ་ཆེན་གྱིས་ཁོ་
རང་གིས་འདེགས་མི་བཟོད་པའི་རྡོ་ཕ་བོང་ཆེན་པོ་ཞིག་སྐྱེད་ཐུབ་བམ་ཞེས་པའི་གནའ་བོའི་གཉིས་
འགལ་དང་ཅུང་ཟད་མཚུངས་པ་ཡིན། དེ་ནི་དཔེར་ན་སན• ཨོ་ཀེ་སི་ཐན་གྱིས་འཇིག་རྟེན་བྱེད་
པོས་བསམ་ཚུལ་གང་འདོད་དུ་སྐྱུར་བར་འདོད་པ་དེ་ནི་ཕྱིན་ཅི་ལོག་ཅིག་རེད། དེའི་རྒྱུ་མཚན་ནི་
འཇིག་རྟེན་སྐྱེད་པར་བྱེད་པ་པོ་ལྷ་ཆེན་ཁོ་རང་དུས་ཚོད་ཀྱི་ནང་དུ་ཡོད་པར་འདོད་པ་དང་། དུས་
ཚོད་དེ་ནི་ལྷ་ཆེན་གྱིས་འཇིག་རྟེན་སྐྱེད་པའི་རང་གཤིས་ཤིག་ཡིན་པར་འདོད་པ་འགལ་བ་རེད།
དེས་ན་དེས་འཇིག་རྟེན་སྐྱེད་པའི་སྐབས་སུ་ཁོ་རང་ལ་གཏན་ཁེལ་བའི་ལྟ་བ་ཞིག་ཡོད་འོས་པ་རེད།
དེའི་ཕྱིར་ཡང་དེ་གང་འདོད་དུ་སྒྱུར་བར་བྱེད་པའི་དགོས་པ་མེད་པ་ཡིན་ནོ། །ཞེས་བཤད་པ་
བཞིན་ནོ།།
ནུས་རྡུལ་ཤུགས་རིག་ཤུགས་དེ་བྱུང་བའི་དབང་གིས། ང་ཚོས་ཀྱང་རྟག་པར་ཚད་ངེས་ཅན་
ཞིག་གི་ངེས་མིན་རང་བཞིན་ཞིག་ཡོད་པས། མཐའ་གཅིག་ཏུ་གཏན་ཁེལ་བའི་དོན་རྐྱེན་གང་ཡང་
སྔོན་དཔག་བྱེད་རྒྱུ་མེད་པར་ཤེས་ཟིན་པ་རེད། གལ་ཏེ་ཁྱོད་རང་གིས་འདོད་ན། དེ་འདྲའི་སྐབས་
སྟུན་རང་བཞིན་དེ་འཇིག་རྟེན་བྱེད་པོའི་ལས་ཀ་རེད་ཅེས་ཟེར་འདོད་ཡོད་ན་འདོད་ལ་རག་མོད།
འོན་ཀྱང་དེ་ཡང་ཁོ་ལ་དམིགས་ཡུལ་གང་ཡོད་ཀྱི་སྒྲུབ་བྱེད་ཅུང་ཟད་ཀྱང་མེད་པའི་ཤིན་ཏུ་ཡ་
མཚན་ཆེན་པོ་ཞིག་རེད། གལ་སྲིད་ཁོ་ལ་དམིགས་ཡུལ་ཞིག་ཡོད་ན། དེ་གཏན་སྲོལ་ནང་བཞིན་
འབྱུང་བ་ཡིན་པས་གང་འདོད་དུ་འབྱུང་བའི་དོན་ཅི་ཡང་མེད་དོ། །དེང་གི་དུས་སུ། ཚན་རིག་གི་
དམིགས་ཡུལ་དེ་ནི་གཏན་སྲོལ་ཆ་གཅིག་གཏན་ལ་ཕབ་པ་དང་། གཏན་སྲོལ་དེ་དག་གིས་ངེས་
མིན་རང་བཞིན་གྱི་རྩ་རིགས་ཀྱི་ཚོད་བཀག་ལས་མི་འདའ་བར་དོན་རྣམས་སྔོན་དཔག་བྱེད་རྒྱུ་དེ་
ཉིད་ཡིན་ཞེས། ཚན་རིག་གི་དམིགས་ཡུལ་ངོས་བཟུང་གསར་པ་བྱས་ཡོད། དེའི་ཕྱིར་སྲིད་རུང་
གསུམ་པ་དེ་ཡིན་མི་སྲིད་པར་ནུས་ལྡན་གྱི་སྒོ་ནས་ར་སྤྲོད་བྱས་ཡོད་པ་ཡིན་ནོ།།
སྲིད་རུང་གཉིས་པ། དེ་ཡང་མཐའ་ཐུག་པ་མེད་པའི་སྒོ་ནས་རིགས་པ་ཇེ་ཞིབ་དང་ཇེ་ཕྲ་ལ་
འགྱུར་བའི་རིག་གཞུང་གི་ཕྲེང་བ་ཞིག་ཡོད་པ་དེ་ཡིན། འདི་ནི་དེང་གི་བར་གྱི་ང་ཚོའི་མྱོང་བ་དང་
ཤིན་ཏུ་མཐུན་པ་ཞིག་རེད། ང་ཚོས་གནས་སྐབས་མང་པོ་ཞིག་ནས་ཚད་ལེན་གྱི་ཚོར་རྣོན་གྱི་ཚད་
དེ་གོང་དུ་སྤེལ་བ་དང་། ཡང་ན་དེ་དང་རིགས་མཚུངས་པའི་ཚད་ལེན་གསར་པ་ལག་སྟར་བྱེད་པ་
ན། སྔ་ཡོད་ཀྱི་རིག་གཞུང་རྣམས་ཀྱིས་སྔོན་དཔག་མ་ཐུབ་པའི་སྣང་ཚུལ་དང་དེ་དག་ལ་འགྲེལ་
བཤད་བྱེད་པར་ང་ཚོས་རྒྱུན་དུ་མཐོང་ཐུབ་པ་རེད། དེ་དག་ལ་འགྲེལ་བཤད་བྱེད་ཐུབ་པའི་ཆེད་དུ་
ཡིན། ང་ཚོས་ངེས་པར་དུ་སྔར་ལས་ཀྱང་མཐོ་བའི་རིག་གཞུང་གོང་འཕེལ་གཏང་དགོས། སྔར་
ལས་མཐོ་བའི་ནུས་ཚད་ལ་བརྟེན་ནས་གཞི་རྡུལ་ལ་ཞིབ་འཇུག་བྱེད་དགོས། དེ་ལྟར་བྱས་པས་ང་
ཚོས་ད་ལྟར་ཆེས་རྩ་བའི་རྩོམ་གཞི་ཉིད་དུ་འདོད་པའི་གཞི་རྡུལ་དང་ཁ་ཁི་ལས་ཀྱང་ཆེས་རྩ་བར་
གྱུར་པའི་སྒྲིག་གཞི་ཡི་རིམ་པ་ཞིག་རྙེད་ཐུབ་སྲིད་དོ།།
འཐེན་ཤུགས་འདི་ཉིད་ཀྱིས་སྒམ་ཆུང་ནང་གི་སྒམ་ཆུང་གི་རིམ་བརྒྱུད་འདི་ལ་མ་མཐའ་ཞིག་
མཁོ་འདོན་བྱེད་ཐུབ་སྲིད། གལ་ཏེ་ང་ཚོ་ལ་ཕུ་ལམ་ཁི་ཡི་ནུས་ཚད་ཅེས་པ་དེ་ལས་ཀྱང་ཆེ་བའི་
གཞི་རྡུལ་ཞིག་ཡོད་ན། དེའི་སྤུས་ཚད་སྟུག་ཆེས་ནས་རང་ཉིད་སྐར་ནག་ཅིག་ཏུ་གྲུབ་སྟེ་འཇིག་
རྟེན་གྱི་གནས་གཞན་ལས་ཐ་དད་པར་གནས་འགྲོ་བ་ཡིན། །ཞིབ་འཇུག་བྱ་ཡུལ་གྱི་ནུས་ཚད་དེ་ཇེ་
ཆེ་ལ་སོང་རིམ་བཞིན་དུ། རིག་གཞུང་ཇེ་ཞིབ་ཇེ་ཕྲ་ལ་འགྱུར་བའི་གྲངས་ཚད་དེ་ལ་ཚོད་བཀག་
ཅུང་ཟད་འཕྲད་འོང་བ་ཡིན། དེས་འཇིག་རྟེན་མཐར་ཐུག་གི་རིག་གཞུང་ཞིག་ཡོད་པར་མཚོན་པ་
ཡིན་སྲིད་དོ། །འོན་ཀྱང་། ད་ལྟ་ང་ཚོའི་ཚོད་ལྟ་ཁང་གི་ནང་ནས་སྐྱེད་ཐུབ་པའི་ཆེས་ཆེ་བའི་ནུས་
ཚད་དེ་ཡང་ཕུ་ལམ་ཁི་ཡི་ནུས་ཚད་ལས་རྒྱང་ཐག་ཤིན་ཏུ་རིང་པོ་ཡིན། དེ་ལྟ་ན་ཡང་འཇིག་རྟེན་གྱི་
ཆེས་སྔ་རིམ་གྱི་དུས་སུ་ནི་དེ་འདྲའི་ནུས་ཚད་ཆེན་པོ་ཞིག་བྱུང་མྱོང་ཡོད་སྲིད་པ་རེད། སྔ་རིམ་
འཇིག་རྟེན་རིག་པའི་ཞིབ་འཇུག་དང་གྲངས་རྩིས་འཆམ་མཐུན་རང་བཞིན་གྱི་སྔོན་འགྲོའི་ཆ་རྐྱེན་
གྱི་སྒོ་ནས། ང་ཚོའི་ཚེ་འདི་ཉིད་ལ་ཡོངས་སུ་རྫོགས་པའི་གཅིག་གྱུར་གྱི་རིག་གཞུང་ཞིག་རྙེད་ཐུབ་
པའི་མཐུན་རྐྱེན་ཕུན་སུམ་ཚོགས་པ་ཡོད་པ་རེད་བསམ་པ་ཡིན་ནོ། །དེ་ཡང་འདི་དག་ཐམས་ཅད་
ཀྱང་འགྲོ་བ་མིའི་རིགས་ཀྱིས་རང་ཉིད་ཀྱིས་རང་ཉིད་མེད་པར་མི་བྱེད་པའི་སྔོན་འགྲོའི་ཆ་རྐྱེན་གྱི་
འོག་ནས་བཤད་པ་ནི་སྨོས་མི་དགོས་པ་རེད།
གལ་སྲིད་ང་ཚོས་དངོས་གནས་འཇིག་རྟེན་གྱི་མཐར་ཐུག་རིག་གི་གཞུང་ཞིག་རྙེད་ཐུབ་ན།
དོན་སྙིང་གང་ཞིག་ལྡན་པ་ཡིན་ནམ་ཞེ་ན། དཔེར་ན་ལེའུ་གསུམ་པའི་ནང་ནས་འགྲེལ་བཤད་བྱས་
པ་བཞིན། རིག་གཞུང་དེ་ར་སྤྲོད་བྱེད་མ་ཐུབ་ཀྱི་བར་དུ། ང་ཚོས་དུས་ནམ་ཡང་རང་ཉིད་ཀྱིས་
རིག་གཞུང་ཡང་དག་པ་ཞིག་རྙེད་ཡོད་མེད་ཐག་ཆོད་ཐབས་བྲལ་བ་ཡིན་ནོ། །འོན་ཀྱང་རིག་
གཞུང་དེ་གྲངས་རྩིས་ཀྱི་ཐོག་ནས་འཆམ་མཐུན་ཞིག་ཡིན་པ་དང་། མ་ཟད་རྟག་པར་དཔྱད་ཞིབ་
ཚད་ལེན་བྱས་པ་དང་གུང་འགྲིག་པའི་སྔོན་དཔག་བྱེད་ཐུབ་པ་ཡིན་ན། ང་ཚོས་འོས་འཚམས་ཀྱི་
སྒོ་ནས་དེ་ཉིད་ཡང་དག་པ་ཞིག་ཡིན་པར་ཡིད་ཆེས་བྱེད་དུ་རུང་བ་ཡིན་ལ། དེ་ལྟ་ན་འགྲོ་བ་མིའི་
རིགས་ཀྱི་འཇིག་རྟེན་ལ་རྒྱུས་ལོན་བྱེད་པའི་ཤེས་རབ་འཐབ་མོའི་དུས་ཡུན་རིང་ལ་གཟི་བརྗིད་ཆེ་
བའི་ལོ་རྒྱུས་ཀྱི་ལེའུ་དེ་ལ་ངལ་གསོ་བའི་རྫོགས་ཚིག་ཅིག་བསྣན་ཐུབ་ཡོད་པ་རེད། འོན་ཀྱང་དེས་
མི་སྤྱིར་བཏང་བ་རྣམས་ཀྱི་རྒྱུད་ཀྱི་འཇིག་རྟེན་གྱི་ངོས་འཛིན་ཚུལ་ལ་འགྱུར་བ་གཏང་འགྲོ་བ་ཡང་
སྲིད་དོ།།
ནེ་ཐོན་གྱི་དུས་རབས་སུ། སློབ་གསོ་ཉམས་སུ་མྱོང་ཡོད་མཁན་གྱི་མི་ཞིག་གིས་རགས་རིམ་
ཙམ་གྱི་དབང་དུ་བྱས་ན་འགྲོ་བ་མིའི་རིགས་ཀྱི་རིག་གནས་རིལ་པོ་ལ་རྒྱུས་ལོན་བྱེད་ཐུབ་པ་རེད།
འོན་ཀྱང་དེའི་རྗེས་སུ་ནི་ཚན་རིག་གོང་དུ་འཕེལ་བའི་མགྱོགས་ཚད་དེས་ད་ནས་དེ་འདྲ་ཞིག་མི་
སྲིད་པ་ཞིག་ཏུ་གྱུར་ཟིན། དེའི་རྒྱུ་མཚན་རིག་གཞུང་དེ་ནི་རྟག་པར་གཞན་དུ་བསྒྱུར་ནས། བརྟག་
དཔྱད་ཀྱི་མཇུག་འབྲས་ལ་འགྲེལ་བཤད་བྱེད་དགོས་པར་བྱེད་འོང་བ་ཡིན། དེ་དག་ནི་མི་ཕལ་བ་
རྣམས་ཀྱིས་ཀྱང་གོ་བ་ལོན་ཐུབ་པ་རུ་སླར་སྒྱུར་གཏན་ནས་བྱེད་མ་མྱོང་། ཆེད་མཁས་པ་ཞིག་ཡིན་
པའི་དབང་དུ་བྱས་ན་ཡང་། ཚན་རིག་རིག་གཞུང་གི་ཆ་ཤས་འགའ་ཞིག་ཤེས་ཐུབ་པ་ཙམ་ཞིག་
ཡིན། གཞན་ཡང་དེ་གོང་དུ་འཕེལ་བའི་འགྲོས་མགྱོགས་ཆེས་ནས། སློབ་འབྲིང་དང་སློབ་ཆེན་དུ་
སློབ་ཐུབ་པའི་དོན་དེ་དག་ནི་རྟག་པར་ཅུང་ཟད་དུས་ལས་ཡོལ་ཟིན་པ་ལྟ་བུ་ཞིག་ཏུ་འགྱུར་དགོས་
པར་བྱེད་པ་རེད། མི་ཉུང་ཤོས་ཤིག་གིས་ཤེས་བྱ་གོང་དུ་འཕེལ་བའི་ཆེས་སྔོན་ཐོན་གྱི་ཚད་ལ་
བསླེབ་ཐུབ་པ་ཙམ་ཞིག་ཡིན་མོད་ཀྱི། དེ་དག་གིས་ཀྱང་མི་ཚེ་གང་བོའི་ནུས་ཤུགས་ཡོད་དགུ་
བཏོན་དགོས་པ་དང་། མ་ཟད་ད་དུང་ཡང་ཁྱབ་ཁོངས་ཆུང་ངུ་ཞིག་གི་ནང་དུ་ཚོད་འཛིན་ཐེབས་
འོང་བ་ཡིན་ནོ། །དེ་ལས་གཞན་པའི་མི་རྣམས་ཀྱིས་ནི་གོང་འཕེལ་དུ་འགྱུར་བཞིན་པའི་དོན་འདི་
དག་ལ་རྒྱུས་ཅུང་ཟད་ཀྱང་མེད་ཅིང་དེ་ལས་བྱུང་བའི་སྤྲོ་སྣང་ནི་དེ་ལས་ཉུང་། གལ་སྲིད་ཨེ་ཏན་
ཐུན་གྱི་གཏམ་དེ་བདེན་པ་ཞིག་ཡིན་སྲིད་ན་ལོ་ངོ་བདུན་ཅུའི་སྔོན་དུ་ཁྱབ་ཆེ་བའི་ལྟོས་བཅས་སྨྲ་
བའི་དོན་དེ་གོ་བ་ལོན་ཐུབ་པའི་མི་གཉིས་ཁོ་ན་ཡོད་པ་རེད། དེ་རིང་ནི་སློབ་ཆེན་གྱི་ཞིབ་འཇུག་
སློབ་མ་ཁྲི་སྟོང་མང་པོས་མ་མཐའ་ཡང་དོན་དེ་གོ་བ་ལོན་ཐུབ་པ་དང་། མ་ཟད་མི་ཁྲི་བརྒྱ་ཕྲག་
མང་པོས་མ་མཐའ་ཡང་དོན་དེ་ལ་རྒྱུས་ཡོད་པར་གྱུར་ཟིན། གལ་སྲིད་སྐྱོན་མེད་ཡོངས་སུ་རྫོགས་
པའི་ཅིག་གྱུར་གྱི་རིག་གཞུང་ཞིག་རྙེད་ཐུབ་སྲིད་ན། དེ་ཡང་སྔར་དང་མཚུངས་པར་འཇུ་ཐུབ་པ་
དང་སླ་འགྱུར་དུ་བྱེད་ཐུབ་ངེས་པ་དང་། དེ་བཞིན་དུ་སློབ་གྲྭའི་ནང་དུ་ཡང་མ་མཐའ་ཡང་དོན་
རགས་རིམ་བཤད་རྒྱུ་ཡོད་པར་འགྱུར་ངེས་པ་དེ་ནི། སྔ་ཕྱི་ཙམ་ཞིག་གི་དོན་ཞིག་རེད། དེའི་
སྐབས་སུ་ང་ཚོས་འཇིག་རྟེན་འདི་དང་ཐ་ན་རང་ལུས་ལ་དབང་སྒྱུར་བའི་གཏན་སྲོལ་དེ་ལ། ཐམས་
ཅད་ཀྱིས་ཀྱང་ཚད་ངེས་ཅན་གྱི་རྒྱུས་ལོན་ཅུང་ཟད་རེ་འབྱུང་ངེས་ཡིན་ནོ།།
ང་ཚོས་ཡོངས་སུ་རྫོགས་པའི་ཅིག་གྱུར་རིག་གཞུང་ཞིག་གསར་མཐོང་བྱུང་བའི་དབང་དུ་བྱས་
ན་ཡང་། རྒྱུ་མཚན་གཉིས་ཀྱིས་སྤྱིར་བཏང་གིས་དོན་ཐམས་ཅད་སྔོན་དཔག་ཐུབ་པར་མཚོན་མི་
ཐུབ་པ་ཡིན། དང་པོ་ནི་ནུས་རྡུལ་ཤུགས་རིག་གི་ངེས་མིན་རང་བཞིན་གྱིས་འགྲོ་བ་མིའི་རིགས་ཀྱི་
སྔོན་དཔག་གྱི་ནུས་པས་བགྲོད་ཐབས་མེད་པའི་འགག་སྒོ་ཞིག་བཞག་ཡོད་པ་དེ་ཡིན། ང་ཚོ་དེ་
ལས་འདས་ཐུབ་ཐབས་མེད། དེ་ལྟ་ན་ཡང་དེ་ལས་ཀྱང་ཚབ་ཆེ་བ་ནི་གཉིས་པ་དེ་ཉིད་ཡིན། དེ་ནི་
འོག་གི་དངོས་ཡོད་ཀྱི་དོན་འདི་ཉིད་ཀྱིས་དྲངས་པ་རེད། ཆེས་ཤིན་ཏུ་སླ་བའི་རྣམ་པ་ཞིག་ཡིན་ན་
མ་གཏོགས། དེ་འདྲའི་རིག་གཞུང་གི་མཉམ་བྱ་རྩིས་ཕྲེང་དེ་དགྲོལ་ཐུབ་ཐབས་མེད། དེ་ནི་གོང་
དུ་བཤད་པ་བཞིན་དུ། རྡུལ་སྙིང་གཅིག་དང་གློག་རྡུལ་ལས་མང་བའི་རྡུལ་ཕྲན་གྱི་མཉམ་བྱ་རྩིས་
ཕྲེང་དགྲོལ་ཐུབ་པའི་མི་ཞིག་མི་སྲིད་པ་རེད། ཐ་ན་ནེ་ཐོན་འཐེན་ཤུགས་ལྟ་བུ་འདི་འདྲའི་སླ་བའི་
རིག་གཞུང་གི་ནང་ནས་ཀྱང་། ང་ཚོས་དངོས་པོ་གསུམ་གྱི་འགུལ་སྐྱོད་དེ་ཡང་ཡང་དག་པའི་སྒོ་
ནས་རྩིས་རྒྱག་བྱེད་མི་ཐུབ་ཅིང་། མ་ཟད་དངོས་གཟུགས་ཀྱི་གྲངས་ཀ་དང་རིག་གཞུང་གི་རྙོག་
འཛིང་རང་བཞིན་གོང་དུ་འཕེལ་རིམ་བཞིན་དུ། དཀའ་ངལ་དེ་ཡང་ཇེ་ཆེ་འགྲོ་བཞིན་ཡོད། ཉེ་
འདྲའི་གྲོལ་བ་ཞེས་པ་དེས་རྒྱུན་གྱི་བེད་སྤྱོད་ལ་མཁོ་བ་རྣམས་ཀྱི་རེ་ཁ་བསྐོང་ཐུབ་མོད། མཐར་
ཐུག་གི་གཅིག་འགྱུར་རིག་གཞུང་ཞེས་པའི་བླ་ན་མེད་པའི་ཐ་སྙད་དགའ་མོ་དེ་ལས་ནི་རིང་དུ་གྱུར་
ཡོད་དོ།།
ཆེས་སྣེར་གྱུར་གྱི་ཆ་རྐྱེན་གྱི་འོག་ལས་གཞན། དངོས་པོ་ཐམས་ཅད་ཀྱི་ཐུན་མོང་གི་ངོ་བོ་ལ་
འཇུག་པའི་གཏན་སྲོལ་རྙེད་ཟིན་པ་རེད། ཁྱད་པར་དུ་རྫས་འགྱུར་དང་སྐྱེ་དངོས་རིག་པའི་རྩ་བའི་
སྒྲིག་སྲོལ་དེ་ཡང་ཤེས་ཟིན། འོན་ཀྱང་ད་དུང་ཡང་རིག་གཞུང་འདི་དག་གི་དོན་མཐར་ཐུག་ཐག་
ཆོད་ཟིན་པར་བཤད་མི་ཐུབ་ཅིང་། ད་ལྟའི་བར་དུ་ང་ཚོས་གྲངས་རྩིས་ཀྱི་མཉམ་བྱ་ལ་བརྟེན་ནས་
འགྲོ་བ་མིའི་རིགས་ཀྱི་ངོ་བོ་སྔོན་དཔག་བྱེད་འདོད་པ་དེ་ནི། དེ་ལས་ཀྱང་བཤད་མི་དགོས་པ་ཞིག་
རེད། དེའི་ཕྱིར། རྩ་བའི་ངེས་སྲོལ་ཞིག་སྐྱོན་མེད་མཉམ་སྡུད་ཐུབ་པའི་དབང་དུ་བྱས་ན་ཡང་།
མ་འོངས་ལོ་ཟླའི་ནང་དུ། ང་ཚོས་སྔར་བཞིན་དུ་ཤེས་རབ་ཀྱི་ཐོག་ནས་འགྲན་སློང་རང་བཞིན་གྱི་
ལས་འགན་ཞིག་ལ་གདོང་ལེན་བྱེད་དགོས་ངེས་རེད། དེ་ཡང་སྔར་ལས་ཀྱང་ཆེས་ལེགས་པའི་ཉེ་
འདྲའི་ཐབས་ལམ་ཞིག་གོང་དུ་སྤེལ་ཏེ། ད་གཟོད་རྙོག་འཛིང་ཆེ་ལ་མངོན་གྱུར་གྱི་ཆོས་འདི་འདྲའི་
རྣམ་པའི་འོག་ནས་འབྱུང་སྲིད་པའི་མཇུག་འབྲས་ཤིག་ལ་ནུས་ལྡན་ཀྱི་སྔོན་དཔག་བྱེད་ཐུབ་པར་
བྱེད་རྒྱུ་དེ་ཡིན། དེས་ན་ཡོངས་སུ་རྫོགས་ལ་འཆམ་མཐུན་རང་བཞིན་གྱི་གཅིག་གྱུར་རིག་གཞུང་
དེ་ནི་གོམ་པ་དང་པོ་དེ་ཡིན། ང་ཚོའི་དམིགས་ཡུལ་མཐར་ཐུག་པ་དེ་ནི་ང་ཚོ་རང་ཉིད་ཀྱི་ཉེ་འཁོར་
དུ་བྱུང་བའི་དོན་རྣམས་དང་དེ་བཞིན་དུ་རང་ལུས་ཀྱི་གནས་པ་འདི་ཉིད་ཀྱི་ངོ་བོ་ལ་རྒྱུས་ལོན་
མཐར་ཐུག་པ་ཞིག་བྱེད་རྒྱུ་དེ་ཉིད་ཡིན་ནོ།།

ལེའུ་བཅུ་གཉིས་པ། མཇུག་བསྡོམས།

འདི་ནི་སེམས་མནལ་དུ་གནས་སུ་མི་སྟེར་བའི་འཇིག་རྟེན་ཞིག་ཡིན། ང་ཚོས་ཉེ་འཁོར་ནས་
མཐོང་བའི་ཆོས་རྣམས་ཀྱི་དོན་སྙིང་ལ་རྒྱུས་ལོན་བྱེད་པར་འདོད་པ་ན། འཇིག་རྟེན་གྱི་ངོ་བོ་དངོས་
དེ་གང་ཞིག་ཡིན་ནམ་ཞེས་དང་། འགྲོ་བ་མིའི་རིགས་དེ་ལ་འཇིག་རྟེན་འདི་ཉིད་ཀྱི་ནང་ནས་གོ་ས་
གང་ཞིག་ལྡན་པ་ཡིན་ནམ་ཞེས་དང་། དེ་བཞིན་དུ་འཇིག་རྟེན་དང་ང་ཚོ་གང་ནས་འོང་བ་ཡིན་
ནམ། འཇིག་རྟེན་འདི་ཅིའི་ཕྱིར་དུ་འདི་འདྲ་བའི་རྣམ་པ་ཅན་ཞིག་ཏུ་གྱུར་པ་ཡིན་ནམ། ཞེས་འདྲི་
བར་བྱེད་པ་ཡིན།
དྲི་བ་འདི་དག་ལ་དྲིས་ལན་བསྟན་པའི་ཆེད་དུ་ང་ཚོ་ལ་འཇིག་རྟེན་ལྟ་བ་ཞིག་དང་ལྡན་པར་
གྱུར། དཔེར་ན་ཚད་མེད་པར་ཆེ་བའི་རུས་སྦལ་ཞིག་གི་སྒལ་བས་བཏེགས་པའི་ས་གཞི་ལེབ་མོ་དེ་
ཡང་འདོད་ཚུལ་གཅིག་རེད། ཚད་བརྒལ་རྒྱུད་རིག་གཞུང་དེ་ཡང་དེ་འདྲའི་ལྟ་བ་ཞིག་རེད། རྗེས་
མ་དེ་ནི་སྔ་མ་ལས་ཀྱང་གྲངས་རྩིས་ཅན་དུ་གྱུར་ཡོད་ཅིང་། ཡང་དག་པ་ཞིག་ཡིན་ཆེ་བ་ཡིན་མོད་
ཀྱི། འོན་ཀྱང་དེ་གཉིས་ཆར་ཡང་འཇིག་རྟེན་རིག་གཞུང་རེ་ཡིན་པར་མཚུངས་པ་ཡིན། གཉིས་
ཆར་ལ་ཡང་ཚད་ལེན་དཔྱད་ཞིབ་བྱས་པའི་སྒྲུབ་བྱེད་མེད་མཚུངས་ཡིན། རུས་སྦལ་ཆེན་པོ་ཞིག་
གིས་བཏེགས་པའི་ས་གཞི་མཐོང་མྱོང་མཁན་མེད་ལ། ཚད་བརྒལ་གྱི་རྒྱུད་ཅིག་མཐོང་མཁན་གྱི་
མི་ཡང་མེད། དེ་ལྟ་ན་ཡང་རུས་སྦལ་རིག་གཞུང་དེ་རིག་གཞུང་ལེགས་པོ་ཞིག་ཏུ་བཟུང་དགོས་ན་
ཆ་རྐྱེན་གྱིས་དེ་ཙམ་མི་འདང་བ་རེད། དེའི་རྒྱུ་མཚན་ཡང་དེས་མི་རྣམས་འཇིག་རྟེན་གྱི་མུ་མཐའ་
ནས་ལྷུང་བར་འགྱུར་བར་བསྟན་ཡོད་པས་ཡིན། དེ་ཉིད་ལ་བརྟེན་ནས་མི་རྣམས་འདྲེ་གླིང་གྲུ་
གསུམ་ལ་བོར་བའི་གཏམ་རྒྱུད་དེ་ལ་འགྲེལ་བཤད་ཅིག་ཐུབ་ན་མ་གཏོགས། རིག་གཞུང་འདི་ནི་
མངོན་སུམ་དང་འགལ་བ་ཞིག་རེད།
གནའ་སྔ་མོའི་སྐབས་སུ་འཇིག་རྟེན་འདི་ལ་རིག་གཞུང་གི་ཐོག་ནས་གསལ་བཤད་བྱེད་པའི་
བསམ་བློ་ཐམས་ཅད་ཀྱང་དོན་འདི་འདྲ་བ་ཞིག་དང་འབྲེལ་ཡོད། དེ་ཡང་འགྲོ་བ་མིའི་རིགས་ཀྱི་
སེམས་ཚོར་ལྟ་བུ་ཞིག་དང་ལྡན་པའི་བླ་སྲོག་ཅིག་གིས་དོན་དང་རང་བྱུང་གི་སྣང་ཚུལ་ཀུན་ལ་
དབང་སྒྱུར་བཞིན་ཡོད་ལ། དེ་དག་གི་སྤྱོད་པ་དེ་ནི་འགྲོ་བ་མིའི་རིགས་དང་ཤིན་ཏུ་མཐུན་པ་དང༌།
མ་ཟད་དེ་དག་ནི་སྔོན་དཔག་མི་ཐུབ་པ་ཞིག་ཡིན་པར་འདོད་པ་ཡིན། བླ་སྲོག་དེ་དག་ནི་རང་བྱུང་
གི་དངོས་པོ་འདི་དག་ལ་གནས་ཡོད། དཔེར་ན་འབབ་ཆུ། རི་བོ་དང་དེ་བཞིན་དུ་ཉི་མ་དང་ཟླ་བ་
ལྟ་བུ་འདི་འདྲའི་རིགས་ཀྱི་མཁའ་ལ་ཡང་གནས་ཡོད་པར་འདོད། ང་ཚོས་ངེས་པར་དུ་དེ་དག་ལ་
སྐྱབས་སུ་གསོལ་བ་དང་གསོལ་འདེབས་བྱས་ནས། ས་ཞིང་གཤིན་པ་དང་དུས་བཞི་འཁོར་བགྲོད་
བྱེད་པར་འགན་ལེན་བྱེད་དགོས་པར་འདོད་པར་བྱེད་དོ། །དེ་ལྟ་ན་ཡང་ང་ཚོས་རིམ་གྱིས་སྒྲིག་
སྲོལ་ཞིག་གིས་འཁོར་སྐྱོད་བྱེད་པར་མཐོང་བར་གྱུར། དེ་ཡང་ཉི་མ་ནི་རྟག་པར་ཤར་ནས་འཆར་
བ་དང་ནུབ་ནས་ནུབ་འགྲོ་བ་ཡིན་གྱི། ང་ཚོས་རང་ཉིད་བློས་གཏོང་གི་སྒོ་ནས་ཉི་མ་ལ་སྐྱབས་
འཇུག་ཞུས་མིན་ལ་ལྟོས་པ་མེད། གཞན་ཡང་ཉི་མ་དང་ཟླ་བ་དང་རྒྱུ་སྐར་རྣམས་ཀྱང་སྔོན་ནས་
ཀྱང་གནད་ལ་ཤིན་ཏུ་ཐིག་པའི་སྒོ་ནས་སྔོན་དཔག་བྱེད་དུ་རུང་བའི་རྒྱུ་ལམ་ནས་གནམ་གུར་འཕྲེད་
བཅད་ཀྱིས་བགྲོད་པ་ཡིན། ཉི་མ་དང་ཟླ་བ་ནི་སྔར་བཞིན་དུ་ལྷ་ཞིག་ཡིན་དུ་རུང་མོད། དེ་ནི་
མཐའ་གཅིག་ཏུ་ངེས་སྲོལ་ལ་གནས་པའི་ལྷ་ཞིག་ཡིན་ནོ། །གལ་སྲིད་ཁྱོད་རང་ཇོང་སུ་ཨ་ཡི་ཆེད་
དུ་ཉི་མ་སྡོད་དུ་བཅུག་པ་ཞེས་སོགས་ཀྱི་ལྷ་སྒྲུང་དེ་ལ་བདེན་པར་མ་བཟུང་ན། འདི་དག་ཀུན་ལ་
དམིགས་བསལ་གང་ཡང་མེད་པ་རེད།
དང་པོའི་སྐབས་སུ། གནམ་རིག་དང་དེ་ལས་གཞན་པའི་རྣམ་པ་འགའ་ཞིག་ཁོ་ནའི་འོག་ཏུ།
སྒྲིག་སྲོལ་དང་ངེས་སྲོལ་འདི་དག་ད་གཟོད་མཐོང་སླ་བ་ཡིན། དེ་ལྟ་ན་ཡང་ཤེས་རིག་གོང་དུ་
འཕེལ་བ་དང་། ཁྱད་པར་དུ་ལོ་སུམ་བརྒྱ་ཙམ་གྱི་ནང་དུ་སྒྲིག་སྲོལ་དང་ངེས་སྲོལ་གསར་མཐོང་ཇེ་
མང་དུ་གྱུར། ངེས་སྲོལ་འདི་དག་གི་ལེགས་གྲུབ་དེས། དུས་རབས་བཅུ་དགུ་པའི་སྟོད་ཙམ་ནས་
ལ་ཕུ་ལ་སི་ལ་ཚན་རིག་ཐག་གཅོད་སྨྲ་བ་བསྟན་དགོས་པར་བྱས། དེ་ཡང་ཁོ་རང་གིས་བསྟན་པ་
ནི། ངེས་སྲོལ་ཞིག་ཡོད་ཅིང་། འཇིག་རྟེན་འདི་ཉིད་དུས་གང་ཡང་རུང་བ་ཞིག་གི་རྣམ་པ་དེ་ཤེས་
ཐུབ་ན། ངེས་སྲོལ་དེ་དག་གིས་འཇིག་རྟེན་གྱི་རིམ་འགྱུར་དེ་དག་ཐམས་ཅད་གཏན་ལ་འབེབས་
ཐུབ་པ་ཡིན་ཞེས་པ་དེ་རེད།
ལ་ཕུ་ལ་སི་ཡི་ཚན་རིག་ཐག་གཅོད་སྨྲ་བ་དེ་ཕྱོགས་གཉིས་ནས་ཡོངས་སུ་མ་རྫོགས་པ་ཞིག་
ཡིན། དེ་ཡང་ཁོས་ཇི་ལྟ་བུའི་སྒོ་ནས་ངེས་སྲོལ་བདམ་འོས་པའི་ཚུལ་དེ་བསྟན་མེད་ལ། འཇིག་
རྟེན་གྱི་ཐོག་མའི་རྣམ་པ་དེ་ཡང་བསྟན་མེད། འདི་དག་ཐམས་ཅད་ཀྱང་ལྷ་ཆེན་གྱི་ལས་སྐལ་དུ་
བཞག་ཡོད་པ་རེད། འཇིག་རྟེན་འདིའི་ཐོག་མ་དེ་ཇི་ལྟ་བུའི་རྣམ་པ་ཞིག་ཡིན་དགོས་པ་དང་དེ་
ནས་ངེས་སྲོལ་ཇི་འདྲ་བ་ཞིག་ལ་གནས་དགོས་པ་དེ་ནི་འཇིག་རྟེན་བྱེད་པོའི་གདམ་ཁ་ལ་རག་ལས་
ཡོད། འོན་ཀྱང་འགོ་བརྩམས་ཟིན་པའི་རྗེས་སུ། འཇིག་རྟེན་འདི་ལྷ་ཆེན་པོ་ལ་ལྟོས་པ་མེད་པ་
ཡིན། དངོས་གནས་བྱས་ན། ལྷ་ཆེན་དེ་ནི་དུས་རབས་བཅུ་དགུ་པའི་ནང་ནས་ཚན་རིག་གིས་གོ་
བ་ལོན་ཐབས་མེད་པའི་ཁྱབ་ཁོངས་ཙམ་གྱི་ནང་དུ་ཚོད་འཛིན་བྱས་ཡོད་པ་རེད།
ལ་ཕུ་ལ་སི་ཡི་ཐག་གཅོད་སྨྲ་བའི་རེ་བ་དེ་མངོན་དུ་འགྱུར་ཐབས་མེད། མ་མཐའ་ཡང་ཁོ་རང་
གིས་དང་པོའི་སྐབས་ཀྱི་འདོད་ཚུལ་དེ་འདྲ་བ་ཞིག་མངོན་དུ་འགྱུར་མི་སྲིད་པ་ད་ལྟ་ང་ཚོས་ཤེས་
ཟིན་པ་རེད། ནུས་རྡུལ་ཤུགས་རིག་གི་ངེས་མིན་རང་བཞིན་དེས་དཔེར་ན་གཞི་རྡུལ་གྱི་གནས་དང་
མགྱོགས་ཚད་ལྟ་བུའི་གྲངས་ཐང་གཉིས་དུས་མཉམ་དུ་གཏན་ལ་འབེབས་ཐབས་མེད་པར་མཚོན་
པ་རེད། རིག་གཞུང་འདི་དག་གི་ནང་དུ་ནུས་རྡུལ་དེ་ལ་གནས་དང་མགྱོགས་ཚད་གསལ་པོ་ཞིག་
མེད་པ་ན། རླབས་ཤིག་གིས་དེའི་ཚབ་བྱེད་དགོས་པ་ཡིན། ནུས་རྡུལ་ཤུགས་རིག་འདི་དག་གིས་
རླབས་དེ་དུས་ཀྱི་རྗེས་སུ་འབྲང་ནས་རིམ་འགྱུར་བྱེད་པའི་ཚུལ་གཏན་ལ་ཕབ་ཡོད། དུས་གང་ཡང་
རུང་བ་ཞིག་གི་རླབས་ཀྱི་རྣམ་པ་དེ་ཤེས་ཐུབ་ན། དུས་ཐམས་ཅད་ཀྱི་རླབས་ཀྱི་རྣམ་པ་ཤེས་ཐུབ་པ་
ཡིན། དེ་ལྟ་ན་དོན་སྙིང་འདི་དག་གི་ཐོག་ནས་བཤད་ན། དེ་དག་ཀྱང་ཐག་གཅོད་སྨྲ་བ་ཞིག་རེད།
ང་ཚོས་གཞི་རྡུལ་གྱི་གནས་དང་མགྱོགས་ཚད་ལ་བརྟེན་ནས་རླབས་ལ་འགྲེལ་བཤད་བྱེད་པར་
རྩོམ་པ་ན། སྔོན་དཔག་བྱེད་ཐབས་བྲལ་བའི་རང་བཞིན་གྱི་སྐབས་སྟུན་གྱི་རྐྱེན་དེ་ད་གཟོད་མངོན་
འོང་བ་ཡིན། འོན་ཀྱང་འདི་ཉིད་ནི་ང་རང་ཚོའི་སྐྱོན་ཞིག་ཡིན་སྲིད། དེ་ཡང་གཞི་རྡུལ་གྱི་གནས་
དང་མགྱོགས་ཚད་ཅེས་བྱ་བ་ཞིག་གཏན་ནས་ཡོད་མི་སྲིད་པར་རླབས་ཙམ་ཞིག་ཡོད་པ་ལ།
ཚོས་སྔར་གྱི་གནས་དང་མགྱོགས་ཕྱོད་ཀྱི་བསམ་བློ་དེ་རླབས་ཀྱི་ཐོག་ཏུ་བཙན་གྱིས་སྦྱར་བར་བྱེད་
པས་ཡིན་སྲིད། དེ་དག་འདྲེས་ཐབས་མེད་པའི་དབང་གིས་སྔོན་དཔག་བྱེད་ཐབས་བྲལ་བའི་སྣང་
ཚུལ་གྱི་དོན་དེ་འབྱུང་བ་ཡིན་སྲིད་དོ།།
དངོས་གནས་བྱས་ན། ང་ཚོས་ཚན་རིག་ཞིབ་འཇུག་གི་ལས་འགན་དེའི་མཚན་ཉིད་བསྐྱར་
བཞག་བྱས་ནས། ངེས་མིན་རང་བཞིན་རྩ་རིགས་ཀྱིས་བཞག་པའི་མཚམས་ལས་མི་འདའ་བའི་
སྔོན་འགྲོའི་ཆ་རྐྱེན་གྱི་འོག་ནས། གཏན་སྲོལ་ཞིག་ཤེས་པར་བྱས་ཏེ་དེས་དོན་རྣམས་ཀྱི་གནས་
ཚུལ་སྔོན་དཔག་བྱེད་རྒྱུ་དེ་ཡིན། དེ་ལྟ་ན་ཡང་ད་དུང་ཡང་འོག་གི་དོགས་པ་འདི་དག་ཡོད། འཇིག་
རྟེན་གྱི་གཏན་སྲོལ་དང་ཐོག་མའི་རྣམ་པ་ཅི་ལྟ་བུ་ཞིག་ཡིན་ནམ། ཡིན་སྲིད་པའི་སྒྲིག་སྲོལ་སྣ་
ཚོགས་པའི་ནང་ནས་གང་ཞིག་འཚམས་པ་ཡིན་ནམ། ཞེས་པའི་དོགས་གནས་དེ་དག་ཡིན་ནོ།།
ངས་དེབ་འདི་ཉིད་ཀྱི་ནང་དུ་འཐེན་ཤུགས་ལ་དབང་སྒྱུར་བྱེད་པའི་ངེས་སྲོལ་དེ་ཉིད་དམིགས་
བསལ་གྱིས་བསྟན་པར་བྱས་ཡོད། དེའི་རྒྱུ་མཚན་ཡང་དེ་ཉིད་ཤུགས་རིགས་བཞི་ཡི་ནང་ནས་
ཆེས་ཞན་པའི་ཤུགས་དེ་ཡིན་པའི་དབང་དུ་བྱས་ན་ཡང་། འཐེན་ཤུགས་དེ་ཉིད་ཀྱིས་རགས་པའི་
འཇིག་རྟེན་འདི་ཉིད་ཀྱི་སྒྲིག་གཞི་དེ་ཉིད་འགྲུབ་པར་བྱེད་པའི་དབང་གིས་ཡིན། འཐེན་ཤུགས་
ངེས་སྲོལ་དེ་ནི་དེང་གི་བར་དུ་མི་རྣམས་ཀྱིས་འཇིག་རྟེན་འདི་ཉིད་དུས་ཚོད་ཀྱི་ནང་ནས་མི་འགྱུར་
བར་ཡིད་ཆེས་བྱེད་པའི་རྟག་འཛིན་འདི་དང་མཐུན་ཐབས་མེད། འཐེན་ཤུགས་ཀྱིས་ནི་རྟག་པར་
འདྲེན་པར་བྱེད། དངོས་ཡོད་ཀྱི་དོན་འདི་ཉིད་ཀྱིས་ནི། འཇིག་རྟེན་འདི་ཉིད་ཡང་ན་ཡར་འཕེལ་
བཞིན་པ་དང་ཡང་ན་མར་འགྲིབ་བཞིན་པའི་རིམ་འགྱུར་བྱེད་ཚུལ་གཉིས་ཀྱི་ནང་གི་གང་རུང་
གཅིག་ངེས་པར་དུ་ལྡན་དགོས་པར་མཚོན་པ་ཡིན།
ཁྱབ་ཆེ་བའི་ལྟོས་བཅས་སྨྲ་བའི་དབང་དུ་བྱས་ན་འཇིག་རྟེན་འདི་ལ་འདས་པའི་དུས་གང་ཡང་
རུང་བ་ཞིག་ལ་ཚད་མེད་པའི་སྟུག་ཚད་དང་ལྡན་པའི་རྣམ་པ་ཞིག་ཡོང་མྱོང་ངེས་ཡིན་ལ། དེ་ལ་
འབར་གས་ཆེན་པོ་ཞེས་ཟེར་ཞིང་དེ་ནི་དུས་ཀྱི་ཐོག་མ་ཡིན། དེ་དང་མཚུངས་པར། གལ་སྲིད་
འཇིག་རྟེན་རིལ་པོ་རྡིབ་སྡུད་དུ་འགྱུར་བའམ་མར་འགྲིབ་ན། མ་འོངས་པའི་དུས་གང་ཡང་རུང་བ་
ཞིག་ལ་ཚད་མེད་པའི་སྟུག་ཚད་དང་ལྡན་པ་གཞན་ཞིག་གི་རྣམ་པ་དང་ལྡན་པར་འགྱུར་ངེས་ཡིན།
དེ་ཡང་བཙིར་གནོན་ཆེན་པོ་ཟེར་བ་དེ་ཡིན། འདི་ནི་དུས་ཀྱི་ཐ་མ་དེ་ཡིན་ཞིང་། གལ་སྲིད་འཇིག་
རྟེན་རིལ་པོ་རྡིབ་སྡུད་དུ་གྱུར་པ་མ་ཡིན་པར། ཆ་ཤས་འགའ་ཞིག་རྡིབ་སྡུད་དུ་གྱུར་ནས་སྐར་ནག་
གྲུབ་པ་ན་ཐམས་ཅད་ལ་ཡང་མཚར་གནས་ཞེས་པ་དེ་ཡོད། བརྟན་སྐར་ནག་པོའི་ནང་དུ་ལྷུང་ཟིན་
པའི་མི་རྣམས་ལ་ལྟོས་ན་མཚར་གནས་འདི་དག་དུས་ཀྱི་ཐ་མ་དེ་ཡིན། འབར་གས་ཆེན་པོའི་དུས་
དང་དེ་ལས་གཞན་པའི་མཚར་གནས་ནས། ངེས་སྲོལ་ཐམས་ཅད་ཀྱང་ནུས་མེད་དུ་འགྱུར་འགྲོ།
དེའི་ཕྱིར་ལུགས་དེ་ལྟ་ན་ལྷ་ཆེན་ལ་སྔར་བཞིན་དུ་དོན་གང་ཞིག་འབྱུང་བར་བྱེད་པ་དང་འཇིག་རྟེན་
ཇི་ལྟ་བུའི་སྒོ་ནས་འགོ་རྩོམ་པའི་རང་དབང་ཆ་ཚང་དང་ལྡན་པ་ཡིན།
ང་ཚོས་ནུས་རྡུལ་ཤུགས་རིག་དང་ཁྱབ་ཆེ་བའི་ལྟོས་བཅས་སྨྲ་བ་མཉམ་སྦྲེལ་བྱེད་པ་ན། སྔ་ན་
མེད་པའི་འབྱུང་རུང་རང་བཞིན་གསར་པ་ཞིག་འབྱུང་འོང་། དེ་ཡང་དུས་ཚོད་དང་བར་སྟོང་གཉིས་
ལྷན་ཅིག་ཏུ་འདུས་ནས་མཚར་གནས་མེད་ཅིང་མཐའ་དང་བྲལ་བའི་བར་སྟོང་ཞིག་གྲུབ་འོང་བ་
ཡིན། འདི་ནི་ས་ཡི་གོ་ལའི་ཕྱི་ངོས་དང་མཚུངས་ལ། འོན་ཀྱང་རྩ་བ་མང་པོ་དང་ལྡན་པ་ཡིན།
བལྟས་ན་འདོད་ཚུལ་འདིས་འཇིག་རྟེན་གྱི་ཐོག་གི་ཤེས་ཟིན་པའི་ཁྱད་གཤིས་དཔེར་ན་ཆེ་ཚད་ཀྱི་
ཐོག་གི་མཉམ་པའི་རང་བཞིན་དང་། ཆུང་ཚད་ཀྱི་ཐོག་གི་ཁྱད་པར། ད་དུང་ཡང་སྐར་མའི་མ་
ལག། བརྟན་སྐར་དང་ཐ་ན་འགྲོ་བ་མིའི་རིགས་སོགས་ཀྱི་ཁྱད་པར་དང་། ཐ་ན་ང་ཚོས་མཐོང་
བའི་དུས་ཚོད་མདའ་རྩེ་ལ་འགྲེལ་བཤད་བྱེད་ཐུབ། དེ་ལྟ་ན་ཡང་། གལ་སྲིད་འཇིག་རྟེན་འདི་ནི་
རང་མཁོ་རང་འདོན་གྱི་རང་བཞིན་ཡིན་ཅིང་། མཚར་གནས་སམ་མཐའ་དང་མི་ལྡན་པ། མ་ཟད་
ཅིག་གྱུར་རང་བཞིན་གྱི་རིག་གཞུང་གིས་མཐའ་གཅིག་ཏུ་འགྲེལ་བཤད་བྱས་ན། འཇིག་རྟེན་བྱེད་
པོ་ཞིག་ཡིན་པའི་ངོས་ནས་ལྷ་ཆེན་གྱི་བྱེད་ལས་དེ་ལ་དོན་སྙིང་ཆེན་པོ་དང་ལྡན་པ་ཡིན།
ཐེངས་ཤིག་ལ་ཨེ་ཡན་སེ་ཐན་གྱིས་ལྷ་ཆེན་གྱིས་འཇིག་རྟེན་གསར་སྐྲུན་བྱེད་པའི་སྐབས་སུ་
གདམ་ཀ་ཇི་ཙམ་ཞིག་ཡོད་པ་ཡིན་ནམ་ཞེས་དྲིས་མྱོང་བ་རེད། གལ་སྲིད་མཐའ་བྲལ་གྱི་འདོད་
ཚུལ་དེ་ཡང་དག་པ་ཞིག་ཡིན་ན། ལྷ་ཆེན་ལ་ཐོག་མའི་ཆ་རྐྱེན་གདམ་ཀ་བྱེད་པའི་རང་དབང་
གཏན་ནས་མེད་པ་ཡིན། འོན་ཀྱང་ལྷ་ཆེན་ལ་འཇིག་རྟེན་གྱི་ངེས་སྲོལ་གདམ་ཀ་བྱེད་པའི་རང་
དབང་དེ་ཡོད་པ་སྤོས་མི་དགོས་པ་ཞིག་རེད། དེ་ལྟ་ན་ཡང་འདི་ནི་གདམ་ཀ་བྱས་པའི་གྲངས་སུ་
འགྲོ་དཀའ་བ་རེད། དེའི་རྒྱུ་མཚན་ཡང་གདམ་ཀ་མང་པོ་དེ་འདྲ་ཞིག་མེད་པ་ལྟ་བུ་ཡིན། གདམ་
ཀ་གཅིག་ཁོ་ན་ཡོད་པའམ་ཡང་ན་གྲངས་ཤིན་ཏུ་ཉུང་བའི་ཡོངས་སུ་རྫོགས་པའི་གཅིག་གྱུར་གྱི་
རིག་གཞུང་གཅིག་ཁོ་ན་ཡོད་པ་ཡིན་སྲིད། ༼དེ་ཡང་དཔེར་ན་འདྲེས་སྦྱོར་རྒྱུད་རིག་གཞུང་ལྟ་བུ།༽
དེ་དག་ནི་མཐའ་གཅིག་ཏུ་རང་འགྲིག་གི་རྣམ་པ་ཡིན། མ་ཟད་རྙོག་འཛིང་ཆེ་བའི་སྒྲིག་གཞི་འགྲོ་
བ་མིའི་རིགས་ལྟ་བུ་ཡང་ཡོད་དུ་རུང་བ་ཡིན་ཞིང་། དེ་དག་གིས་འཇིག་རྟེན་གྱི་ངེས་སྲོལ་ལ་ཞིབ་
འཇུག་བྱེད་པ་དང་མ་ཟད་ལྷ་ཆེན་གྱི་ངོ་བོ་ལ་ཡང་དོགས་འདྲི་བྱེད་ཐུབ་པ་ཡིན་ནོ།།
སྲིད་རུང་གཅིག་ཁོ་ན་ཡིན་པའི་གཅིག་གྱུར་གྱི་རིག་གཞུང་ཞིག་ཡིན་པའི་དབང་དུ་བཏང་ན་
ཡང་། དེ་ཡང་སྒྲིག་སྲོལ་ཞིག་དང་མཉམ་བྱ་རྩིས་ཕྲེང་ཙམ་ཞིག་རེད། རྒྱུ་ཅི་ཞིག་གིས་མཉམ་བྱ་
རྩིས་ཕྲེང་འདི་དག་ལ་གསོན་ཤུགས་དང་ལྡན་པའི་སྒོ་ནས་གསལ་བཤད་བྱེད་རྒྱུའི་འཇིག་རྟེན་ཞིག་
སྐྱེད་པའི་ནུས་པ་དང་ལྡན་པར་བྱས་པ་ཡིན་ནམ། སྤྱིར་བཏང་གི་གྲངས་རྩིས་ཀྱི་དཔེ་རྣམ་ཞིག་
གསར་སྐྲུན་བྱེད་པའི་ཚན་རིག་ཐབས་ཚུལ་གྱིས། ཅིའི་ཕྱིར་དུ་དཔེ་རྣམ་དེ་ལ་གསལ་བཤད་བྱེད་
རྒྱུའི་འཇིག་རྟེན་དངོས་གནས་ཡོད་པ་ཡིན་ནམ་ཞེས་དྲིས་བའི་ལན་ལྡོན་པར་མི་ནུས། འཇིག་རྟེན་
འདི་ལ་ཅིའི་ཕྱིར་དུ་དཀའ་གནས་མང་པོ་འདི་འདྲ་བ་ཞིག་ཡོད་པ་ཡིན་ནམ། གཅིག་གྱུར་གྱི་རིག་
གཞུང་དེ་རང་ཉིད་ངང་གིས་འབྱུང་འོང་བ་སྲིད་པའམ། ཡང་ན་དེ་ལ་བྱེད་པོ་གཞན་ཞིག་དགོས་པ་
ཡིན་ནམ། གལ་སྲིད་དེ་འདྲ་ཞིག་ཡོད་ན་དེས་ད་དུང་ཡང་འཇིག་རྟེན་ལ་ནུས་སྣང་གཞན་ཡང་ཡོད་
དམ། སུ་ཞིག་གིས་དེ་ཉིད་བསྐྱེད་པར་བྱས་པ་ཡིན་ནམ་ཞེ་ན།
དེང་གི་བར་དུ་ཚན་རིག་པ་མང་ཆེ་ཤོས་རྣམས་འཇིག་རྟེན་འདི་དངོས་པོ་ཅི་ལྟ་བུ་ཞིག་ཡིན་
པར་གསལ་བཤད་བྱེད་པར་བྲེལ་བ་ལས། ཅིའི་ཕྱིར་འདི་ལྟར་གྱུར་པ་ཡིན་ནམ་ཞེས་པའི་དོན་ལ་
ངལ་བ་བྱེད་ལོང་མེད་པ་རེད། ཕྱོགས་གཞན་ཞིག་ནས། རྒྱུ་མ་ཕུ་འདེད་བྱེད་རྒྱུ་དེ་རང་འགན་ཉིད་
དུ་བྱེད་པའི་མཚན་ཉིད་རིག་པ་བ་རྣམས་ཀྱིས་ཀྱང་ཚན་རིག་གོང་འཕེལ་གྱི་རྗེས་བསླེབ་མི་ཐུབ་པ་
རེད། དུས་རབས་བཅོ་བརྒྱད་པའི་ནང་དུ། མཚན་ཉིད་རིག་པ་བ་རྣམས་ཀྱིས་ཚན་རིག་ཚུད་པའི་
འགྲོ་བ་མིའི་རིགས་ཀྱི་ཤེས་བྱ་ཐམས་ཅད་ཀྱང་ཁོང་ཚོའི་ཞིབ་འཇུག་ཁྱབ་ཁོངས་ཉིད་དུ་བརྩི་བར་
བྱེད་པ་དང་། མ་ཟད་དཔེར་ན་འཇིག་རྟེན་ལ་ཐོག་མ་ཡོད་མེད་ལྟ་བུ་ལ་ཡང་གླེང་མོལ་བྱེད་པ་རེད།
དེ་ལྟ་ན་ཡང་དུས་རབ་བཅུ་དགུ་པ་དང་ཉི་ཤུ་པའི་ནང་ནས། མཚན་ཉིད་རིག་པ་བའམ་ཡང་ན་ཆེད་
མཁས་པ་ཉུང་ཤོས་ལས་གཞན་པའི་མི་གང་ཞིག་ལ་ལྟོས་ནས་བཤད་ན་ཡང་། ཚན་རིག་དེ་ནི་ཆེད་
ལས་ཉིད་དུ་ཐལ་ཆེ་བ་དང་གྲངས་རྩིས་ཅན་ལ་འགྱུར་ཟིན་པ་རེད་ཅེས་ཟེར་བ་རེད། མཚན་ཉིད་
རིག་པ་བ་རྣམས་ཀྱིས་ཁོང་ཚོའི་ཞིབ་འཇུག་བྱ་བའི་ཡུལ་དེ་ཇི་ལྟར་ཁྱབ་ཆུང་ཉིད་དུ་འཛིན་པའི་
ཚུལ་ཡང་། ཐ་ན་མཚན་ཉིད་རིག་པ་བ་ཝེ་ཐི་གྷན་སི་ཐན་ལྟ་བུ་དུས་རབས་ཉི་ཤུ་པའི་ནང་གི་ཆེས་
སྐད་གྲགས་ལྡན་པའི་མཚན་ཉིད་རིག་པ་བ་དེས་ཀྱང་། མཚན་ཉིད་རིག་པ་ལ་ལྷག་མར་ལུས་པའི་
ལས་འགན་དེ་ནི་སྐད་ཡིག་ལ་དབྱེ་ཞིབ་བྱེད་རྒྱུ་དེ་ཁོ་ན་ཙམ་ཞིག་རེད་ཅེས་ལབ་དགོས་བྱུང་ཡོད།
ཨུ་ཧུ། འདི་ནི་ཨ་རིས་སི་ཐོས་ཐི་ནས་ཁམ་ཐིའི་བར་དུ་བརྒྱུད་པའི་རླབས་ཆེ་བའི་མཚན་ཉིད་རིག་
པ་དེ་ཉིད་ད་ནི་ཅི་འདྲའི་ཉམས་དམས་པ་ཞིག་ཏུ་གྱུར་་པ་རེད།
དེ་ལྟ་ན་ཡང་། གལ་སྲིད་ང་ཚོས་དངོས་གནས་ཡོངས་སུ་རྫོགས་པའི་རིག་གཞུང་ཞིག་རྙེད་
ཐུབ་ན། ཚན་རིག་པ་འགའ་ཞིག་གིས་གོ་བ་ལོན་པ་ཙམ་ཞིག་མ་ཡིན་པར། གཙོ་ཆེ་བའི་གནས་
ལུགས་ཀྱི་ཕྱོགས་ནས་དུས་དེ་ནས་མི་རྣམས་ལ་གོ་བ་ལོན་པར་བྱེད་འོས་པ་ཡིན། དེའི་སྐབས་སུ་
མཚན་ཉིད་རིག་པ་བ་དང་། ཚན་རིག་པ་དང་དེ་བཞིན་དུ་ཆེས་སྤྱིར་བཏང་བའི་མི་རྣམས་ཚུད་པའི་མི་
ཀུན་ཀྱང་ང་ཚོ་དང་འཇིག་རྟེན་འདི་ཅིའི་ཕྱིར་དུ་གནས་པའི་དོན་ལ་ལབ་གླེང་ཞིབ་དཔྱད་བྱེད་པར་
ཞུགས་ཐུབ་པ་ཡིན་ནོ། །གལ་སྲིད་ང་ཚོས་དོན་དེ་ལ་དྲིས་ལན་རྙེད་པར་གྱུར་ན། དེ་ནི་འགྲོ་བ་མིའི་
རིགས་ཀྱི་ཤེས་རབ་ཀྱི་ཆེས་མཐར་ཐུག་གི་རྒྱལ་ཁ་ཐོབ་པ་ཡིན། དེའི་རྒྱུ་མཚན་ཡང་དེའི་སྐབས་སུ་
ང་ཚོས་འཇིག་རྟེན་བྱེད་པ་པོ་ལྷ་ཆེན་གྱི་དགོངས་པ་དངོས་དེ་ལོན་ཐུབ་ཡོད་པའི་དབང་གིས་ཡིན་ནོ།།

ཨ་འེ་པེ་ཐིཨེ་ཡན་སེ་ཐན།

ཨེ་ཡན་སེ་ཐན་དང་རྡུལ་སྙིང་འབར་མདེའུ་བར་གྱི་ཆབ་སྲིད་ཀྱི་འབྲེལ་བ་དེ་ནི་ཀུན་གྱིས་
ཤེས་གསལ་ལྟར་རེད། སྲིད་འཛིན་ཧྥུ་རན་ཁི་ལན•རོ་སི་ཝུ་ལ་ཕུལ་བའི་ཡི་གེ་དེ་ལ་མིང་རྟགས་
བཀོད་ནས། རྡུལ་ཕྲན་མཚོན་ཆའི་དོན་ལ་བསམ་བློ་གཏང་དགོས་པ་དང་། མ་ཟད་དམག་འཁྲུག་
གི་རྗེས་སུ་རྡུལ་ཕྲན་མཚོན་ཆའི་དམག་འཁྲུག་འབྱུང་བར་སྔོན་འགོག་བྱེད་པ་ལ་ཤུགས་སྣོན་དགོས་
ཚུལ་བཤད་པ་རེད། འོན་ཀྱང་། དེ་ཉིད་ཚན་རིག་པ་ཞིག་སྲིད་དོན་གྱི་འདམ་རྫབ་ཀྱི་ནང་དུ་ལྷུང་
བར་བྱེད་པའི་དོན་གཅིག་པུ་དེ་གཏན་ནས་མ་
རེད། དངོས་གནས་བྱས་ན་ཨེ་ཡན་སེ་ཐན་ཁོ་
རང་གི་བཤད་སྟངས་ཀྱི་དབང་དུ་བྱས་ནས་
བཤད་ན། ཁོ་རང་གི་ཚེ་གཅིག་གི་ཕྱེད་ཀ་དེ་
སྲིད་དོན་དང་ཕྱེད་ཙམ་དེ་མཉམ་བྱ་རྩིས་ཕྲེང་ལ་
སྤྱད་པར་བྱས་པ་དེ་ཉིད་རེད།
ཨེ་ཡན་སེ་ཐན་གྱིས་ཆེས་ཐོག་མར་སྲིད་
དོན་སྒྲུབ་པ་དེ་ནི་འཛམ་གླིང་དམག་ཆེན་དང་འཐེན་ཤུགས། ཇག་རྟེན་རྟག་གྲངས།
པོའི་སྐབས་སུ་ཡིན། དེའི་སྐབས་སུ་ཁོ་བྷོ་ཨན་
ཁྱབ་ཆེ་བའི་ལྟོས་བཅས་སྨྲ་བ
དུ་དགེ་རྒན་ཆེན་མོ་བྱེད་བཞིན་ཡོད། རང་
དགར་མི་གསོད་པར་མིག་གིས་མཐོང་བས་རྐྱེན་བྱས་ནས་མི་བཟོད་པར་གྱུར་པས། དམག་འཁྲུག་
ལ་ངོ་རྒོལ་བྱེད་པའི་རྔམ་སྟོན་ཁྲོམ་སྐོར་གྱི་ནང་དུ་ཚུད། ཁོང་གིས་དྲག་སྤྱོད་མིན་པའི་ངོ་རྒོལ་ལ་
རྒྱབ་སྐྱོར་བྱེད་པ་དང་ཡོངས་གྲགས་ཀྱི་སྒོ་ནས་མི་རྣམས་དམག་ཞབས་བསྒྲུབ་མི་རུང་བའི་བསྐུལ་
མ་བྱས། དེའི་ཕྱིར་ཡང་ཁོང་གི་ལས་གྲོགས་རྣམས་ཀྱིས་མི་འདོད་པ་ཆེན་པོ་བྱེད་པ་རེད། རྗེས་སུ།
དམག་འཁྲུག་གི་སྐབས་སུ། ཁོས་ཀྱང་རྒྱལ་སྤྱིའི་འབྲེལ་ལམ་ལ་མཐུན་སྒྲིག་དང་ལེགས་སྐྱུར་ལ་
ནུས་ཤུགས་བཏོན། འདི་ཉིད་ཀྱིས་ཀྱང་ཁོ་ལ་དགའ་བསུ་མི་བྱེད་པར་བྱས་པ་མ་ཟད། ཁོ་རང་གི་
ཆབ་སྲིད་ཀྱི་རྣམ་འགྱུར་དེས་ཨ་རི་ལ་བཅར་འདྲི་བྱེད་དཀའ་བར་གྱུར། ཐ་ན་སློབ་ཁྲིད་གཏམ་
བཤད་བྱེད་པ་ཙམ་ཡང་དཀའ་བའི་གནས་སུ་གྱུར།
ཨེ་ཡན་སེ་ཐན་གྱི་རླབས་ཆེ་བའི་བྱས་རྗེས་གཉིས་པ་དེ་ནི། ཇེ་བོ་བའི་རྒྱལ་ཁབ་སྐྱར་ལོག་
རིང་ལུགས་དེ་རེད། ཁོ་རང་ཉིད་མི་རྒྱུད་ཀྱི་དབང་དུ་བྱས་ན་ཇེ་བོའི་རིགས་ཡིན་མོད་ཀྱི། འོན་
ཀྱང་ཁོས་དམ་པའི་གསུང་རབ་ཀྱི་ལྷ་ཆེན་དང་འབྲེལ་བའི་བཤད་པ་དེ་དག་དང་ལེན་མི་བྱེད་པ་
ཡིན། འཛམ་གླིང་དམག་ཆེན་དང་པོའི་སྔོན་དང་དམག་འཁྲུག་སྐབས་སུ། ཁོས་ཇེ་བོ་ལ་རྒོལ་
བའི་རིང་ལུགས་དེ་གསལ་པོར་མཐོང་བར་གྱུར། འདི་ཉིད་ཀྱིས་ཁོ་རང་རིམ་གྱིས་ཇེ་བོའི་ཚོགས་པ་
ཆེན་པོ་དེ་དང་ལེན་བྱས་པ་དང་། རྗེས་སུ་ནི་ཇེ་བོའི་རྒྱལ་ཁབ་སྐྱར་ལོག་ཚོགས་པའི་འཛེམ་མེད་
ལྷུག་བཤད་མཁན་གྱི་རྒྱབ་སྐྱོར་མཁན་ཞིག་ཏུ་གྱུར། དེ་ཉིད་ཀྱིས་ཡང་དུ་དགའ་བསུ་མི་ཐུབ་པ་
གྱུར་མོད་འོན་ཀྱང་དེས་ཀྱང་ཁོ་རང་གི་བསམ་ཚུལ་སྒྲོག་པར་བྱེད་པར་འགོག་རྐྱེན་བྱེད་མི་ཐུབ།
ཁོའི་རིག་གཞུང་ལ་ཕར་རྒོལ་ཁེལ་བ་དང་ཐ་ན་འགའ་ཞིག་གིས་ཨེ་ཡན་སེ་ཐན་ལ་ངོ་རྒོལ་བྱེད་
པའི་ཚོགས་པ་ཡང་བཙུགས། མི་ཞིག་ལ་མི་གཞན་ངན་བསྐུལ་གྱི་སྒོ་ནས་ཨེ་ཡན་སེ་ཐན་ལྐོག་
གསོད་བྱེད་པར་རྩོམ་པའི་ཉེས་པ་ཡོད་པའི་ཁྲིམས་ཆད་༼ ཨ་སྒོར་དྲུག་གི་ཁྲིམས་ཆད་བཅད༽
འོན་ཀྱང་ཨེ་ཡན་སེ་ཐན་ནི་ཞི་ཞིང་ལྷོད་དུ་གནས། མིང་ལ་ཨེ་ཡན་སེ་ཐན་ལ་རྒོལ་མཁན་གྱི་རྩོམ་
པ་པོ་བརྒྱ་ཐམ་པ་ཞེས་པའི་དེབ་པར་སྐྲུན་བྱས་པ་ན། ཁོས་རྒོལ་ལན་དུ། གལ་ཏེ་ང་དངོས་གནས་
ནོར་ཡོད་ན། ང་ལ་རྒོལ་མཁན་མི་གཅིག་ཁོ་ན་ཡོད་ན་ཡང་འདང་ངེས་རེད་ཅེས་བཤད།
༡༩༣༣ལོར་ཧེ་ཐི་ལི་གོང་ལ་བུད། ཨེ་ཡན་སེ་ཐན་ནི་ཨ་རི་ལ་ཡོད་པའི་སྐབས་དང་ཁེལ་
ནས། ཁོང་གིས་འཇར་མན་ལ་ལོག་འདོད་མེད་ཚུལ་ཁྱབ་བསྒྲགས་བྱས། རྗེས་སུ་ན་ཟེ་བའི་
གདོང་མཆོང་པ་རྣམས་ཀྱིས་ཁོ་རང་གི་ཁང་པ་དེ་རྩིས་གཤེར་གཞུང་བཞེས་བྱས་པ་དང་། མ་ཟད་
དངུལ་ཁང་གི་བཅོལ་དངུལ་དེ་ཡང་གཞུང་བཞེས་བྱས། བྷོ་ཨན་གསར་ཤོག་ཅིག་གི་མགོ་ཤོག་ལ་
ཨེ་ཡན་སེ་ཐན་ལས་འོང་བའི་གནས་ཚུལ་བཟང་པོ། ཁོ་རང་ཕྱི་ལོག་མི་བྱེད་པ་རེད་ཅེས་བཀོད་
ཡོད། ན་ཟེ་བའི་འཇིགས་བསྐུལ་ལ་གདོང་ལེན་བྱེད་དགོས་ཀྱི་དབང་གིས་ཨེ་ཡན་སེ་ཐན་གྱིས་ཞི་
བདེ་རིང་ལུགས་དེ་འདོར་བར་བྱས། འཇར་མན་གྱི་ཚན་རིག་པས་རྡུལ་སྙིང་མཚོན་ཆ་དང་པོར་
བཟོ་འོང་བའི་དོགས་པས། ཁོས་མཇུག་མཐར་ཨ་རི་ལ་རང་ཉིད་ཀྱི་རྡུལ་སྙིང་འབར་མདེའུ་བཟོ་
དགོས་པའི་བློ་སྣེ་བཏོན། འོན་ཀྱང་ཐ་ན་རྡུལ་སྙིང་འབར་མདེའུ་དང་པོ་འབར་གས་བྱས་པའི་སྔོན་
ནས། ཁོས་རྡུལ་སྙིང་མཚོན་ཆའི་དམག་འཁྲུག་གི་ཉེན་ཁ་ཡོད་ལུགས་ཡོངས་གྲགས་ཀྱིས་བསྒྲགས་
པར་བྱས་པ་དང་། མ་ཟད་རྡུལ་སྙིང་མཚོན་ཆ་ལ་རྒྱལ་སྤྱིའི་ཚོད་འཛིན་དགོས་ལུགས་བསྟན་པར་
བྱས།
ཨེ་ཡན་སེ་ཐན་གྱི་མི་ཚེ་གང་བོར་ཞི་བདེའི་ཆེད་དུ་ངལ་བ་བྱས་པའི་འབྲས་བུ་ཤིན་ཏུ་ཕྲ་ཞིང།
དགའ་བསུ་མི་ཐུབ་པ་ནི་སྨོས་མི་དགོས་པ་ཞིག་རེད། དེ་ལྟ་ན་ཡང་། ༡༩༥༢ལོར། ཁོ་རང་ཨི་ཟི་
རེལ་གྱི་སྲིད་འཛིན་བྱེད་དགོས་པའི་རེ་ཞུ་བྱས་ཏེ། ཁོ་རང་གི་ཇེ་བོའི་རྒྱལ་ཁབ་སྐྱར་ལོག་གི་ལས་
དོན་ལ་ལྷད་མེད་པའི་རྒྱབ་སྐྱོར་དེ་ལ་ཁས་ལེན་ཕུན་སུམ་ཚོགས་པ་ཐོབ། འོན་ཀྱང་ཁོས་དང་ལེན་
ཁོས་རང་ཉིད་ཆབ་སྲིད་ཀྱི་ཐོག་ནས་ང་རང་ནི་བྱིས་བློ་ལྷད་མེད་ཙམ་ཞིག་རེད་ཅེས་མ་བྱས།
བཤད་པ་རེད། འོན་ཀྱང་། ཁོའི་རྒྱུ་མཚན་དངོས་དེ་དེ་འདྲ་ཞིག་མིན། ཡང་ཁོ་རང་གི་སྐད་ཆ་
བེད་སྤྱོད་བྱས་ཏེ་བཤད་ན། མཉམ་བྱ་རྩིས་ཕྲེང་དེ་ཉིད་ང་ལ་ལྟོས་ནས་བཤད་ན་ལྷག་པར་དུ་གཙོ་
ཆེན་ཞིག་ཡིན་ཆེ། དེའི་རྒྱུ་མཚན་ཡང་ཆབ་སྲིད་ནི་གནས་སྐབས་ཙམ་ཡིན་ལ། མཉམ་བྱ་རྩིས་
ཕྲེང་ནི་རྒྱུན་རིང་རང་བཞིན་ཡིན་པའི་རྒྱུ་མཚན་གྱིས་རེད།

ག་ལེ་ལོ•ག་ལེ་ལེ།

ག་ལེ་ལོ་ལ་མི་གཞན་ཀུན་ལས་ཀྱང་ཉེ་རབས་ཚན་རིག་གི་རྨང་འདིང་མཁན་གྱི་ཐོབ་ཐང་དེ་
ཡོད་ཆེ་བ་ཡིན། ཁོ་དང་གནམ་བདག་ཆོས་ལུགས་ཀྱི་ཆོས་ཚོགས་ཀྱི་བར་ཡོངས་གྲགས་ཀྱི་གདོང་
ཐུག་དེ་ཉིད་ཁོ་རང་གི་མཚན་ཉིད་རིག་པ་དེ་ལ་གཙོ་ཤིན་ཏུ་ཆེན་པོ་ཞིག་ཡིན། དེའི་རྒྱུ་མཚན་ཡང་
ག་ལེ་ལོ་དེ་ཉིད་འོག་གི་ལྟ་བ་དེ་བསྟན་མཁན་དང་པོ་དེ་ཉིད་ཡིན། འཇིག་རྟེན་གྱི་ངོ་བོ་དེ་ཇི་ལྟ་བུ་
ཞིག་ཡིན་པར་འགྲོ་བ་མིའི་རིགས་ལ་ཤེས་ཐུབ་པའི་རེ་བ་དང་ལྡན་རེད། མ་ཟད་དེ་ཡང་མངོན་
གྱུར་གྱི་དངོས་པོ་ལ་བརྟག་དཔྱད་བྱས་པ་ལ་བརྟེན་ནས་འགྲབ་པ་ཡིན། ག་ལེ་ལོ་ཤིན་ཏ་སྔ་མོ་
ནས་ཁོ་ཕེ་ནེ་རིག་གཞུང་༼ རྒྱུ་སྐར་གྱི་ཉི་མ་ལ་
བསྐོར་ནས་བགྲོད་པ༽ ལ་ཡིད་ཆེས་ཡོད། འོན་
ཀྱང་ཁོ་རང་ཉིད་ཀྱིས་ལྟ་བ་དེ་ལ་རྒྱབ་སྐྱོར་བྱེད་
དགོས་པའི་སྒྲུབ་བྱེད་མཐོང་ཟིན་པའི་རྗེས་སུ་
ད་གཟོད་ཡོངས་གྲགས་ཀྱིས་རྒྱབ་སྐྱོར་བྱེད་པ་
ཡིན། ཁོས་ཨི་ཐ་ལི་ཡི་ཡི་གེས་ཁོ་ཕེ་ནེ་ཡི་
རིག་གཞུང་ལ་རྒྱབ་སྐྱོར་བྱེད་པའི་རྩོམ་ཡིག་
བྲིས༼རྒྱུན་དུ་བེད་སྤྱོད་བྱེད་པའི་ལ་ཐིན་སྐད་
བེད་སྤྱོད་མ་བྱས་པ༽ མ་ཟད་ཁོའི་འདོད་ཚུལ་དེ་
མགྱོགས་མྱུར་གྱིས་སློབ་རའི་ཕྱི་རོལ་དུ་གྲགས་པར་གྱུར། དེས་ཨ་རི་སི་ཐོག་ཐི་ཡི་ལྟ་བའི་རྒྱུད་
འཛིན་གྱི་དགེ་རྒན་ཆེན་པོ་རྣམས་མི་དགའ་བར་བྱས། ཁོ་ཚོ་མཉམ་སྦྲེལ་གྱིས་ཁོ་ལ་ངོ་རྒོལ་བྱས་
པ་དང་། མ་ཟད་གནམ་བདག་ཆོས་ལུགས་ཀྱི་ཆོས་ཚོགས་བློ་འགུག་བྱས་ནས་ཁོ་ཕེ་ནེ་རིང་ལུགས་
ལ་བཀག་བསྡོམས་བྱེད་དུ་བཅུག།
ག་ལེ་ལོ་དེའི་ཕྱིར་ཡང་སེམས་ཁྲལ་བྱས། ཁོ་རང་རོ་མ་ལ་སོང་ནས་གནམ་བདག་ཆོས་
ཚོགས་ལ་དོན་དེའི་རྒྱུ་མཚན་ཞུ་འབུལ་བྱས། ཁོས་དམ་པའི་གསུང་རབ་ཀྱིས་ང་ཚོ་ལ་ཚན་རིག་གི་
རིག་གཞུང་གང་ཡང་བསྟན་ཐུབ་ཐབས་བྱས་མེད་ལ། དམ་པའི་གསུང་རབ་དང་རྒྱུན་གྱི་མཐོང་
ཚུལ་འགལ་བ་ཐམས་ཅད་ནས། དམ་པའི་གསུང་རབ་ཀྱིས་གཏམ་རྒྱུད་ལ་བརྟེན་ནས་ཟུར་ཟ་བྱེད་
པ་ཙམ་ཞིག་ཡིན་ཞེས་བརྒལ་བར་བྱས།
འོན་ཀྱང་དེ་འདྲའི་གཏམ་ངན་དེས་དེ་ཉིད་ཀྱི་ཆོས་ལུགས་གསར་མའི་བར་གྱི་འགྲན་རྩོད་ཀྱི་
ནུས་པ་ཉམས་དམས་ཀྱིས་དོགས་པས་བཙན་གནོན་གྱི་ཐབས་ཤེས་སྤྱད་པར་བྱས། ༡༦༡༦ལོར་
གནམ་བདག་ཆོས་ཚོགས་ཀྱིས་ཁོ་ཕེ་ནེ་རིང་ལུགས་དེ་ནི་བརྫུན་པ་སྐྱོན་ལྡན་ཞིག་ཡིན་པར་
བསྒྲགས་པར་བྱས་པ་དང་། མ་ཟད་ག་ལེ་ལོ་ལ་ད་ནས་བཟུང་དེ་འདྲའི་ལྟ་བ་ལ་རྒྱབ་སྐྱོར་དང་
རྒྱུད་འཛིན་བྱེད་མི་ཆོག་པར་བཀའ་ཕབ། ག་ལེ་ལོ་ཡིས་མི་འདོད་བཞིན་དུ་ཁས་ལེན་བྱས།
༡༦༢༣ལོར། ག་ལེ་ལོ་ཡིས་མགྱོགས་མྱུར་གྱིས་༡༦༡༦ལོའི་ཁྲིམས་བཅད་དེ་ལ་ཡར་ལྡོག་
བྱས། དེ་ལྟ་ན་ཡང་ཕམ་ཉེས་སུ་གྱུར། འོན་ཀྱང་ཆོག་མཆན་ཐོབ་ཐབས་མེད་པས། སྔོན་འགྲོའི་
ཆ་རྐྱེན་གཉིས་དང་ལྡན་པའི་འོག་ནས་ཨ་རི་སི་ཐོས་ཐི་དང་ཁོ་ཕེ་ནེ་ཡི་རིག་གཞུང་གི་དེབ་ཅིག་
བྲིས། དེ་ཡང་ཕྱོགས་ཞེན་བྱེད་མི་རུང་བ་དང་། དུས་མཉམ་དུ་མཇུག་བསྡོམས་ཐོབ་དགོས་པ་
ཡིན། གང་ལྟར་ཡང་འཇིག་རྟེན་འདི་ཇི་ལྟ་བུའི་སྒོ་ནས་འགུལ་བསྐྱོད་བྱེད་པའི་ཚུལ་དེ་ཐག་གཅོད་
བྱེད་མི་རུང་། དེའི་རྒྱུ་མཚན་ཡང་ལྷ་ཆེན་གྱིས་མི་ཡི་བསམ་པའི་ཚུལ་ལས་འདས་པའི་སྒོ་ནས་དེ་
དང་མཚུངས་པའི་ནུས་པ་ཐོན་ཐུབ་པ་ཡིན་ལ། འགྲོ་བ་མིའི་རིགས་ཀྱིས་འཇིག་རྟེན་བྱེད་པོའི་ནུས་
པ་ཐོགས་མེད་ལ་ཚོད་འཛིན་བྱེད་མི་རུང་བའི་རྒྱུ་མཚན་གྱིས་ཡིན།
འཇིག་རྟེན་མ་ལག་ཆེན་པོ་གཉིས་དང་འབྲེལ་བའི་ལབ་གླེང་ཞེས་པའི་དེབ་འདི་ཉིད། ཞིབ་
དཔྱད་པས་ནུས་པ་ཡོད་རྒུའི་རྒྱབ་སྐྱོར་གྱི་འོག་ནས་པར་བསྐྲུན་བྱས་པ་དང་། མ་ཟད་དེ་མ་ཐག་ཏུ་
ཡོ་རོབ་གླིང་ཡོངས་ནས་རྩོམ་རིག་དང་མཚན་ཉིད་རིག་པའི་ཕུལ་བྱུང་གི་རྩོམ་ཆོས་ཞེས་པའི་དགའ་
འབོད་བྱས། མི་རིང་བར་ཆོས་རྒྱལ་ཚང་གིས་མི་རྣམས་ཀྱིས་དེབ་འདི་ཉིད་ཁོ་ཕེ་ནེ་ཡི་རིང་ལུགས་
ལ་ཡིད་ཆེས་པའི་སྒྲུབ་བྱེད་ཅིག་ཏུ་འགྱུར་འགྲོ་བར་ཡིད་ལ་འཁོར་ནས། པར་བསྐྲུན་བྱེད་དུ་རུང་
བའི་ཆོག་མཆན་བཀོད་པར་འགྱོད་པ་སྐྱེས། ཆོས་རྒྱལ་གྱིས་དེབ་འདི་ལ་པར་བསྐྲུན་བྱེད་ཆོག་
པར་དཔྱད་ཞིབ་མཁན་གྱིས་ཆོག་མཆན་ཡོད་མོད་ཀྱི། འོན་ཀྱང་ག་ལེ་ལོ་ཡིས་༡༦༡༦ལོའི་བཀག་
རྒྱ་ལ་འགལ་བར་བྱས་ཡོད་པ་རེད་ཅེས་བཤད་ནས། ཁོས་ག་ལེ་ལོ་ཆོས་ལུགས་ཁྲིམས་ཁང་དུ་
ཁྲིད་ནས་ཁོ་རང་མི་ཚེ་གང་བོར་བཟང་བཙོན་བྱེད་རྒྱུ་ཡིན་པར་བསྒྲགས། མ་ཟད་ཡོངས་གྲགས་
ཀྱི་སྒོ་ནས་ཁོ་ཕེ་ནེ་ཡི་ལྟ་བ་དེ་འདོར་དགོས་པར་བཀའ་ཕབ། ག་ལེ་ལོ་ཡིས་སླར་ཡང་རང་དབང་
མེད་པར་ཁས་ལེན་ཐེངས་གཉིས་པ་བྱས།
ག་ལེ་ལོ་ནི་སྔར་བཞིན་དུ་དད་པ་བརྟན་པོ་ཅན་གྱི་གནམ་བདག་ཆོས་ལུགས་པ་ཞིག་ཡིན།
འོན་ཀྱང་ཁོའི་ཚན་རིག་གི་ཡིད་ཆེས་བརྟན་པོ་དེ་ལ་གཡོ་འགུལ་གཏན་ནས་བྱུང་མ་མྱོང་།
༡༦༤༢ལོར། དེ་ཡང་ཁོ་རང་ཤི་བའི་སྔོན་གྱི་ལོ་བཞི་པ་དེ་ཡིན། དེའི་སྐབས་སུ་ཡང་སྔར་བཞིན་
དུ་བཟང་བཙོན་དུ་ཡོད། ཁོ་རང་གི་གཙོ་ཆེ་བའི་རྩོམ་ཆོས་དེབ་གཉིས་པའི་རྩོམ་དཔེ་དེ་ཧོ་ལན་གྱི་
པར་སྐྲུན་ཁང་ཞིག་ལ་བསྐྱལ་བར་བྱས། མིང་ལ་ཚན་རིག་གསར་པ་གཉིས་ཞེས་པའི་མིང་ལྡན་གྱི་
དེབ་དེ་ཉིད། ཐ་ན་ཁོ་ཕེ་ནེ་ལ་རྒྱབ་སྐྱོར་བྱེད་པ་ཙམ་མ་ཡིན་པར། གོམ་གང་མདུན་སྤོས་ཀྱི་སྒོ་
ནས་དེང་རབས་དངོས་ཁམས་རིག་པའི་ཐོག་མ་རུ་གྱུར།

ཨེ་ཁ་སི•ནེ་ཐོན།

ཨེ་ཁ་སི•ནེ་ཐོན་ནི་མི་རྣམས་ཀྱི་ཡིད་དུ་མི་འོང་བའི་མི་ཞིག་རེད། ཁོ་དང་དེ་ལས་གཞན་་པའི་
གླིང་མི་རྣམས་ཀྱི་འབྲེལ་པ་དེ་ཡང་མིང་ངན་གྱི་གྲགས་པའི་དྲི་མས་ཁྱབ། ཁོ་རང་གི་ཚེ་སྨད་ཀྱི་དུས་
ཚོད་མང་ཆེ་ཤོས་དེ་ཡང་ཛ་དྲག་ཆེ་བའི་རྩོད་གླེང་གི་ནང་ནས་བསྐྱལ་བར་བྱས། དངོས་ཁམས་
རིག་པའི་ལོ་རྒྱུས་ཀྱི་ཐོག་གི་ཤུགས་རྐྱེན་ཆེ་ཤོས་དེ་ཡིན་ངེས་པའི་དེབ་༼རང་བྱུང་མཚན་ཉིད་རིག་
པའི་གྲངས་རྩིས་ཀྱི་རྩ་རིགས་༽ ཅེས་པའི་དེབ་དེ་པར་བསྐྲུན་བྱས་པ་ལ་བརྟེན་ནས། ནེ་ཐོན་ནི་
མགྱོགས་མྱུར་གྱིས་དུས་རབས་ཤིག་གི་རིང་ལ་མིང་གྲགས་ལྡན་པའི་མི་སྣ་ཞིག་ཏུ་གྱུར། ཁོ་རང་
རྒྱལ་ཁང་སློབ་ཚོགས་ཀྱི་གཙོ་འཛིན་ཉིད་དུ་བསྐོས་པ་དང་།མ་ཟད་རྗེ་སི་ཡི་གོ་ཐོབ་ཡོད་པའི་ཚན་
རིག་པ་དང་པོ་རུ་གྱུར།
མི་རིང་བར། ནེ་ཐོ་ནི་རྒྱལ་ཁང་སློབ་ཚོགས་ཀྱི་
གནམ་རིག་པ་ཇོང•ཝུ་ལ་སི་ཐི་དེ་དང་གདོང་ཐུག་བྱུང་།
ཁོ་རང་གིས་དང་པོའི་སྐབས་སུ་རང་བྱུང་མཚན་ཉིད་རིག་
པའི་གྲངས་རྩིས་ཀྱི་རྩ་རིགས་ལ་དགོས་མཁོའི་གཞི་
གྲངས་དག་ནེ་ཐོན་ལ་མཁོ་འདོན་བྱས་མོད། འོན་ཀྱང་
རྗེས་སུ་ནེ་ཐོན་ལ་དགོས་པའི་ཡིག་ཆ་རྣམས་བཀག་ཉར་
བྱས། ནེ་ཐོན་ནི་མི་གཞན་གྱིས་མིན་ཞེས་པའི་ཚིག་དེ་
འདྲའི་རིགས་ཀྱིས་དྲིས་ལན་བསྟན་ས་མེད་པའི་མི་ཞིག་
ཡིན། ཁོ་རང་རྒྱལ་ཁང་སློབ་ཚོགས་ཀྱི་གནམ་རིག་སྟེགས་བུའི་སྤྱི་གཉེར་ཆེན་པོ་ཞིག་ཡིན་པའི་མི་
ཞིག་གི་ངོས་ནས། བཙན་ཤེད་ཀྱིས་གཞི་གྲངས་དེ་དག་གར་ཡོད་ཡོངས་བསྒྲགས་བྱེད་དུ་བཅུག །
ཐ་མ་ཁོས་ཝུ་ལེ་མུ་སི་ཐེ་དི་ཡི་འགྲས་ཡ་ཨེ་ཏི་མན་ངན་མངགས་བྱས་ཏེ་ཝུ་ལེ་མུ་སི་ཐེ་དི་ཡི་ལས་
ཀའི་གྲུབ་འབྲས་དེ་འཕྲོག་ཏུ་བཅུག་པ་དང་། མ་ཟད་པར་བསྐྲུན་བྱེད་གྲབས་བྱས། འོན་ཀྱང་ཝུ་
ལེ་མུ་སི་ཐེ་དི་ཡིས་ཁྲིམས་ཁང་གི་ནང་དུ་ཞུ་གཏུགས་བྱས་པས། ཆེས་གནད་འགག་ཆེ་བའི་གནས་
སྐབས་སུ་གྱོད་ལ་རྒྱལ་ཁ་ཐོབ་ཏེ། རྐུས་བཤུས་བྱས་པའི་རྩོམ་ཡིག་དེ་པར་སྐྲུན་བྱེད་མི་ཆོག་པའི་
ཁྲིམས་ཐག་བཅད། ནེ་ཐོན་ལ་ཞེ་སྡང་དྲག་པོ་ཞིག་སློང་བར་བྱས་པས། འཁོན་ལན་སློག་པའི་
ཆེད་དུ་རང་བྱུང་མཚན་ཉིད་རིག་པའི་གྲངས་རྩིས་ཀྱི་རྩ་རིགས་ཞེས་པའི་དེབ་དེའི་ནང་གི་པར་གཞི་
རྗེས་མ་རྣམས་ཀྱི་ནང་ནས་མ་ལག་དང་ལྡན་པའི་ངང་ནས་ཝུ་ལེ་མུ་སི་ཐེ་དི་ནས་འོང་བའི་ལུང་
འདྲེན་ཐམས་ཅད་མེད་པར་བྱས།
ཁོ་རང་དང་འཇར་མན་གྱི་མཚན་ཉིད་རིག་པ་བ་པུ་ལེ་ཉི་ཚི་གཉིས་ཀྱི་བར་དུ་ཡང་རྩོད་གླེང་
ཚབ་ཆེན་ཞིག་བྱུང་། པུ་ལེ་ཉི་ཚི་དང་ནེ་ཐོན་སོ་སོས་རང་རྐྱ་ཐུབ་པའི་སྒོ་ནས་ཆ་བསགས་ཞེས་པའི་
གྲངས་རྩིས་ཀྱི་ཡན་ལག་རེ་རེ་གོང་འཕེལ་དུ་གཏོང་བཞིན་ཡོད། དེ་ནི་ཉེ་རབས་ཀྱི་དངོས་ཁམས་
ཕལ་ཆེ་བའི་རྨང་གཞི་དེ་ཡིན། ནེ་ཐོན་གྱི་ཆ་བསགས་གསར་རྟོགས་བྱུང་བ་དེ་ཉིད་པུ་ལེ་ཉི་ཚི་ལས་
ལོ་འགའ་ཞིག་གིས་སྔ་བར་ད་ལྟ་ང་ཚོས་ཤེས་ཟིན་མོད། འོན་ཀྱང་ཁོས་ནི་པུ་ལེ་ཉི་ཚེ་ལས་ཀྱང་
ཤིན་ཏུ་ཕྱི་བའི་དུས་སུ་ཁོ་རང་གི་རྩོམ་ཆོས་དེ་པར་བསྐྲུན་བྱས། དེ་ནས་དང་པོ་སུ་ཞིག་གིས་ཤེས་
རྟོགས་བྱུང་བའི་དོན་ལ་རྩོད་གླེང་བྱུང་། ཚན་རིག་པ་རྣམས་ཀྱིས་ནི་ཛ་དྲག་ཆེན་པོའི་སྒོ་ནས་
ཕྱོགས་གཉིས་པོའི་དག་བུད་བྱས། དེ་ལྟ་ན་ཡང་ཡིད་གཞག་དགོས་ས་ཞིག་ནི། ནེ་ཐོན་གྱི་དག་
འབུད་བྱེད་པའི་རྩོམ་ཡིག་མང་ཤོས་ཤིག་ཁོ་རང་གི་གྲོགས་པོའི་མིང་ཐོག་གི་རྩོམ་ཡིག་ཅིག་ཡིན་
མོད། དེ་དག་ནི་ནེ་ཐོན་རང་ཉིད་ཀྱི་ལག་ནས་འོང་བ་ཡིན། རྩོད་གླེང་དེ་ཉིན་བཞིན་ཇེ་དྲག་ལ་
འགྲོ་བའི་སྐབས་སུ་པུ་ལེ་ཉི་ཚི་ཡི་རྒྱལ་ཁང་སློབ་ཚོགས་ལ་ཞུས་ནས་ཐག་གཅོད་ཡོངས་ཐབས་
བྱེད་པའི་ནོར་འཁྲུལ་དེ་བྱས། ནེ་ཐོན་དེ་ཉིད་ཀྱི་གཙོ་འཛིན་ཡིན་པའི་ངོས་ནས་རང་ཉིད་ཀྱི་གྲོགས་
པོ་རྐྱང་པས་གྲུབ་པའི་ཁྲིམས་གཅོད་ལྷན་ཚོགས་ཤིག་བཙུགས་ནས་གྱོད་གཞི་དེ་ལ་འདྲི་རྩད་བྱས།
དེ་ལས་ཀྱང་མཚར་ཆེ་བ་ཞིག་ནི། ཕྱིས་སུ་ནེ་ཐོན་རང་ཉིད་ཀྱིས་ལྷན་ཚོགས་ཀྱི་སྙན་ཞུ་རྩོམ་ཡིག་
ཅིག་བྲིས་པ་དང་། མ་ཟད་རྒྱལ་ཁང་སློབ་ཚོགས་ལ་དེ་ཉིད་པར་སྐྲུན་བྱེད་དུ་བཅུག་སྟེ། པུ་ལེ་ཉི་
ཚི་ཡི་རྩོམ་ཡིག་བརྐུས་བཤུས་བྱས་པར་དངོས་སུ་རྒོལ་གཏམ་བཏང་། དེ་ལྟ་ན་ཡང་ནེ་ཐོན་ད་དུང་
ཡིད་མ་ཚིམ་པར། ཁོས་ཀྱང་རྒྱལ་ཁང་སློབ་ཚོགས་ཀྱི་དུས་དེབ་ཀྱི་ཐོག་ཏུ་རྩོམ་བྱང་མེད་པའི་སྙན་
ཞུའི་རྩོམ་ཡིག་དེ་ཡི་ཕྱི་དྲན་རྩོམ་ཡིག་སྤེལ། གནས་ཚུལ་སྤེལ་བ་ལྟར་ན། པུ་ལེ་ཉི་ཚི་ཤི་བའི་
རྗེས་སུ་ནེ་ཐོན་གྱིས་ངས་པུ་ལེ་ཉི་ཚི་ཡི་སེམས་ལ་སྡུག་གྱོང་མཐར་ཐུག་པ་ཞིག་བྱས་ཡོད་ཅེས་རྫིག་
མདོག་ཆེན་པོས་སེམས་ཚིམ་པའི་རྣམ་པས་ཁ་སྒྲོབ་བཤད་པ་ཡང་གྲག་གོ།
རྩོད་གླེང་འདི་གཉིས་ཀྱི་སྐབས་སུ་ནེ་ཐོན་ཁམ་པི་རིད་ཅུས་དང་རིག་གཞུང་ལས་རིགས་ནས་
ཁ་བྲལ་ཟིན་པ་རེད། ཁམ་པི་རིད་ཅུས་ནས་གནམ་བདག་ཆོས་ལུགས་ལ་རྒོལ་བའི་ཆབ་སྲིད་ཀྱི་
ལས་ལ་རྩོལ་བ་ཆེན་པོ་བྱེད་མྱོང་། ཕྱིས་སུ་གྲོས་ཚོགས་ཀྱི་ནང་ནས་ཀྱང་ཤིན་ཏུ་གསོན་ཉམས་
དོད་པོ་ཡིན། མཐར་དེའི་རིན་དོད་དུ། ཁོ་རང་གིས་རྒྱལ་ཁང་གི་དངུལ་སྒོར་བཟོ་གྲྭའི་ལས་དཔོན་
གྱི་གོ་ཐོབ་ཚོན་པོ་དེ་ཐོབ། གནས་འདི་ནས། ཁོ་རང་གི་རང་གཤིས་གྱོང་པོ་དེ་ཉིད་སྤྱི་ཚོགས་ཀྱི་
ཐོག་ནས་སྔར་ལས་ཀྱང་དང་ལེན་བྱེད་ཐུབ་པའི་ཚུལ་གྱིས་ཕྱིར་མངོན་པར་བྱས་ཏེ། དངུལ་སྒོར་
བརྫུན་པ་རྒོལ་བའི་གཡུལ་འགྱེད་གཙོ་ཆེན་ཞིག་ལེགས་གྲུབ་ཀྱི་སྒོ་ནས་བཤམ་སྟེ། ཐ་ན་མི་
འགའ་ཤས་ཤིག་གསལ་ཤིང་ཐོག་ཏུ་བསྐྱལ་བར་བྱས་སོ།།